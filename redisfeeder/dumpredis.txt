Portogallo, si barrica in un ristorante con ostaggi: 2 morti.
Lisbona, 24 novembre 2013 -  Sette ore di terrore e due morti, tra cui un poliziotto e lo stesso sequestratore, e almeno 6 feriti è il bilancio di una tragica notte in un ristorante di Pinhal Novo nel centro del Portogallo dove un uomo armato si è barricato per ore con alcuni ostaggi. Lo dice la polizia precisando che l’autore del gesto era dell’est Europa. In base ad una prima ricostruzione, il sequestratore era entrato nel ristorante per una consumazione, poi ha estratto un’arma e ha minacciato i clienti chiedendo soldi. Molti di loro sono riusciti a fuggire e hanno avvertito la polizia. Gli agenti sono intervenuti circondando il locale e iniziando le trattative per farlo arrendere. Il sequestratore ha fatto esplodere diversi dispositivi all’interno del ristorante ferendo sei persone, tra cui quattro poliziotti, ha riferito un portavoce della gendarmeria. Dopo sette ore l’epilogo: l’uomo è rimasto ucciso durante la sparatoria con le forze dell’ordine dopo aver a sua volta ucciso un poliziotto.
Australia, sub attaccato da uno squalo: non c'è traccia del corpo del 28enne / VIDEO.
Adelaide (Australia), 8 febbraio 2014  - Un uomo è stato ucciso da uno squalo mentre stava facendo pesca subacquea con gli amici al largo delle coste meridionali australiane. L’incidente si è verificato al largo della penisola di Yorke, a ovest di Adelaide, capitale dello stato del South Australia. Dopo l’attacco, nonostante siano subito stati allertati i soccorsi, del 28enne non è più stata trovata traccia. La polizia e i servizi di emergenza hanno concentrato le ricerche nella zona intorno a Goldsmith Beach vicino a Edithburgh con barche ed elicotteri, ma tutto è stato vano.
Londra, ministro dell'immigrazione si dimette: la sua colf non era in regola.
Londra, 8 febbraio 2014 - Paese che vai, moralità che trovi. Il ministro britannico dell’Immigrazione, Mark Harper, ha rassegnato oggi le sue dimissioni a seguito del clamore suscitato dalla notizia dell’assunzione di una domestica senza permesso di lavoro. Il premier David Cameron ha accolto le dimissioni “con rammarico” e ha nominato nuovo ministro James Brokenshire. Nella lettera di dimissioni rivolta al primo ministro, Harper ha però tenuto a precisare di aver assunto la domestica nel 2007 perché gli facesse le pulizie in casa: all’epoca la donna era in regola. Nel 2012, a un secondo controllo, i suoi documenti erano risultati ancora a posto. L’anno scorso il ministro aveva lanciato una campagna presso i datori di lavoro perché controllassero con più attenzione la posizione dei loro lavoratori stranieri, e per dare il buon esempio aveva fatto verificare anche la posizione della sua domestica. E l’ufficio immigrazione aveva scoperto che la donna non aveva più un permesso di lavoro. Il ministro ha subito segnalato la cosa alla sua collega ministra dell’Interno, Theresa May. A quel punto però si è trovato in una situazione imbarazzante. Il paladino della lotta ai clandestini che dava lavoro a una clandestina, anche se inconsapevolmente (almeno a suo dire). La stessa cosa in passato è costata il posto a numerosi ministri americani, che hanno dovuto lasciare a causa delle loro domestiche “latinas” senza permesso di soggiorno.
Libia, liberati i due operai rapiti: sono già rientrati in Italia. Bonino: "Gioia e soddisfazione".
Roma, 7 febbraio 2014 - Sono stati liberati i due operai edili italiani rapiti il 17 gennaio in Libia. Lo ha reso noto la Farnesina con un comunicato in cui il ministro degli Esteri, Emma Bonino, ha detto di provare “grande gioia e soddisfazione per la liberazione di Francesco Scalise e Luciano Gallo”. I due operai calabresi erano stati rapiti da un gruppo armato nei pressi del villaggio Dartuba, tra Derna e Tobruk, nella Cirenaica. A bordo di un aereo Falcon 900, Francesco Scalise e Luciano Gallo, sono già rientrati a Roma. Un sorriso appena accennato, stanchi provati e con la barba lunga, due voluminosi piumini arancioni indossati sopra un paio di jeans, un saluto con la mano prima di salire a bordo di un’auto e lasciare l’aeroporto di Ciampino. Si è svolto così il rientro a Roma di Francesco Scalise, 62 anni, di Pianopoli, e Luciano Gallo, 52 anni, di Feroleto Antico, liberati oggi in Libia. I due non hanno rilasciato nessuna dichiarazione. LA GIOIA DELLA BONINO - “L’operazione”, ha spiegato il ministro, “è frutto di attività congiunte tra Autorità libiche e italiane e dell’azione di coordinamento svolta tra Unità di Crisi, ambasciata e altri organi dello Stato”. “Desidero esprimere un sentito ringraziamento”, ha proseguito il capo della diplomazia italiana, “a tutte le donne e gli uomini della Farnesina e delle altre istituzioni che hanno consentito di giungere a un esito favorevole della vicenda in un contesto ambientale difficile”.  I due connazionali sono attesi all’aeroporto di Ciampino attorno alle ore 17,30. CI HANNO TRATTATO BENE  - Sono arrivati all’aeroporto di Lamezia Terme Francesco Scalise e Luciano Gallo. Stanchi e provati, i due operai hanno rilasciato solo una battuta ai giornalisti presenti: “Ci hanno trattato bene, ora vogliamo solo tornare a casa”. Quindi hanno guadagnato l’uscita per rientrare nelle rispettive abitazioni di Pianopoli e Feroleto Antico, due paesi in provincia di Catanzaro non molto lontani da Lamezia Terme. Ed è qui che i due operai sono attesi in un clima di grande festa. FAMIGLIARI E AMICI - “C’è grande gioia. Siamo veramente contenti”. Così i familiari di Francesco Scalise dopo aver appreso la notizia della liberazione del loro congiunto. Il figlio in una conversazione telefonica all’ANSA ha affermato: “siamo davvero contenti. Siamo felicissimi”. C’è grande gioia ed emozione a casa di Luciano Gallo, a Feroleto Antico, dopo l’annuncio della liberazione del loro congiunto e di Francesco Scalise. Il sindaco, Pietro Fazio, ha incontrato i familiari i quali hanno espresso la loro gioia. “Oggi è un giorno di festa. Siamo contenti”. “Questa è la dimostrazione che bisogna avere fiducia nelle istituzioni”. Lo ha detto all’AGI il sindaco di Pianopoli (Catanzaro), Gianluca Cuda, commentando la liberazione dei due operai edili calabresi che erano stati rapiti in Libia. Francesco Scalise, in particolare, è proprio di Pianopoli, dove vive la sua famiglia. “Ho sentito subito la figlia di Francesco - ha aggiunto il primo cittadino - è felicissima e non vede l’ora di riabbracciare il padre. E’ la fine di un incubo”. Rispetto alle polemiche montate negli ultimi giorni, sul fatto che non sembrava ci fosse un impegno concreto per i due calabresi, il sindaco Cuda ha aggiunto: “Il Governo ha lavorato sotto traccia ed ha ottenuto i risultati che tutti abbiamo sempre sperato”.
Il Papa sui divorziati: "Non siano esclusi dall'azione della Chiesa". Pedofilia, il Vaticano critica l'Onu.
Roma, 7 febbraio 2014 - Le osservazioni del Comitato Onu sull’infanzia "sembrano andare oltre le sue competenze e interferire nelle stesse posizioni dottrinali e morali della Chiesa cattolica", con valutazioni morali della contraccezione e dell’aborto, "alla luce di una propria visione ideologica della sessualità".  Lo dice - scrive l'Ansa - padre Federico Lombardi dopo il rapporto diffuso a Ginevra. "Non è il caso di parlare di scontro fra l’Onu e il Vaticano. Le Nazioni Unite “sono una realtà molto importante per l’umanità di oggi e nelle loro più alte istanze apprezzano e desiderano il sostegno della Santa Sede e il dialogo positivo con essa". Inoltre per padre Lombardi lo stesso rapporto del Comitato Onu presenta "limiti gravi", dice il portavoce vaticano padre Federico Lombardi. "In particolare - spiega - sembra grave la non comprensione della natura specifica della Santa Sede". Un fatto, aggiunge, su cui "si ha diritto di stupirsi". "Il modo di presentare le obiezioni e l’insistenza su diversi casi particolari sembrano insinuare che si sia data molta maggiore attenzione a ONG ben note, pregiudizialmente contrarie alla Chiesa cattolica e alla Santa Sede, che non alle posizioni della Santa Sede stessa". E intanto il Vaticano, attraverso la Congregazione per la Dottrina della fede, ha aperto un’inchiesta sul vescovo cileno Cristian Contreras, della diocesi di San Felipe, per presunti abusi sessuali. Lo ha riferito ieri la Chiesa cattolica del Cile, citata dai media locali. "E’ il vescovo di San Felipe in persona che ha espresso il desiderio che la Santa Sede indaghi sulla veridicità delle denunce di cui è stato fatto oggetto a proposito di presunti gravi atti contro la morale e i suoi obblighi" religiosi, ha riferito un comunicato della Curia di San Felipe, pubblicato dalla Conferenza episcopale cilena. IL PAPA SU MATRIMONIO E DIVORZI - I pastori della Chiesa "sono chiamati a interrogarsi su come assistere" i divorziati o separati, "affinché non si sentano esclusi dalla misericordia di Dio, dall’amore fraterno di altri cristiani e dalla sollecitudine della Chiesa per la loro salvezza". Lo ha detto papa Francesco ai vescovi polacchi in visita Ad Limina. In alcuni passi del discorso, dedicati al tema della famiglia, "cellula fondamentale della società", papa Francesco ha toccato temi che saranno al centro del prossimo Sinodo dei Vescovi sulla pastorale familiare. Il Papa, citando la sua Evangelii gaudium, ha ricordato dapprima che la famiglia è il "luogo dove si impara a convivere nella differenza e ad appartenere ad altri e dove i genitori trasmettono la fede ai figli". "Oggi invece il matrimonio è spesso considerato una forma di gratificazione affettiva che può costituirsi in qualsiasi modo e modificarsi secondo la sensibilità di ognuno", ha proseguito. "Purtroppo - secondo papa Francesco - questa visione influisce anche sulla mentalità dei cristiani, causando una facilità nel ricorrere al divorzio o alla separazione di fatto". "I Pastori - ha raccomandato - sono chiamati a interrogarsi su come assistere coloro che vivono in questa situazione, affinché non si sentano esclusi dalla misericordia di Dio, dall’amore fraterno di altri cristiani e dalla sollecitudine della Chiesa per la loro salvezza; su come aiutarli a non abbandonare la fede e a far crescere i loro figli nella pienezza dell’esperienza cristiana".
Bolivia, arrestati 18 italiani per frode. "Vendevano falsi macchinari made in Germany".
Sucre (Bolivia), 7 febbraio 2014 - La polizia boliviana ha arrestato 18 cittadini italiani e due locali per frode, spiegando che i fermati vendevano macchinari di origine cinese come merci prodotte in Germania. Lo hanno reso noto le autorità locali durante una conferenza stampa a La Paz, precisando che gli arresti sono stati effettuati ieri e che durante l’operazione sono anche stati sequestrati 24.500 dollari. Il viceministro della Sicurezza Jorge Perez ha riferito che le autorità hanno dapprima arrestato i due cittadini boliviani, che li hanno poi condotti agli altri fermi. “Attraverso i due boliviani, abbiamo cominciato ad arrestare un italiano, poi altri due, poi tre fino a raggiungere i 18” ha detto Perez. Il viceministro ha spiegato che il gruppo cambiava i nomi delle marche sui macchinari cinesi per venderli come prodotti in Germania, a un valore di tre o quattro volte più alto. “Si tratta di una grave truffa, a causa dell’ingente danno che ha causato alle aziende e agli individui che hanno comprato i macchinari, credendo che fossero capaci di una certa resistenza”, ha detto Perez durante una conferenza stampa. Le autorità hanno sequestrato 487 macchinari, incluse motoseghe, trapani e generatori. Quaranta persone si sono fatte avanti e hanno identificato gli italiani come autori della frode, hanno spiegato le autorità. I fermati devono ora presentarsi davanti a un giudice, che deciderà se verranno rilasciati su cauzione o tenuti in custodia in attesa del processo.
Bosnia, i manifestanti incendiano il palazzo presidenziale a Sarajevo.
Sarajevo, 7 febbraio 2014 - I manifestanti che stanno manifestando da 3 giorni contro il governo bosniaco sono riusciti ad appiccare il fuoco a parte del palazzo presidenziale a Sarajevo. I dimostranti sono riusciti a rompere una finestra dell’edificio e a lanciare dentro un razzo di segnalazione al fosforo che innescato le fiamme nonostante la polizia sia presente con cannoni ad acqua. Decine di persone sono rimaste ferite oggi negli scontri tra manifestanti e forze dell’ordine in Bosnia. Le proteste sono cominciate mercoledì scorso a Tuzla e si sono estese in altre 33 città bosniache. I manifestanti accusano i Governi locali di corruzione e nepotismo: incendiato l’ingresso della sede del Governo regionale di Sarajevo. Solo nell’ospedale di Sarajevo sono stati ricoverati 26 feriti. La polizia ha anche usato cannoni ad acqua per disperdere la folla. La Bosnia fu devastata fino al 1995 da una guerra sanguinosa ed è uno dei Paesi più poveri d’Europa. La popolazione è culturalmente divisa in tre: serbi, croati e musulmani. Con una disoccupazione al 44% e il 20% di persone che vive al di sotto della soglia della povertà, la Bosnia deve ora fronteggiare la protesta popolare. “La gente protesta perché ha fame e non ha lavoro. Il governo deve dimettersi” dicono i manifestanti. “Io ho un lavoro - aggiunge un altro contestatore - ma il mio salario è di 250 euro al mese”.
Portogallo, si barrica in un ristorante con ostaggi: 2 morti.
Lisbona, 24 novembre 2013 -  Sette ore di terrore e due morti, tra cui un poliziotto e lo stesso sequestratore, e almeno 6 feriti è il bilancio di una tragica notte in un ristorante di Pinhal Novo nel centro del Portogallo dove un uomo armato si è barricato per ore con alcuni ostaggi. Lo dice la polizia precisando che l’autore del gesto era dell’est Europa. In base ad una prima ricostruzione, il sequestratore era entrato nel ristorante per una consumazione, poi ha estratto un’arma e ha minacciato i clienti chiedendo soldi. Molti di loro sono riusciti a fuggire e hanno avvertito la polizia. Gli agenti sono intervenuti circondando il locale e iniziando le trattative per farlo arrendere. Il sequestratore ha fatto esplodere diversi dispositivi all’interno del ristorante ferendo sei persone, tra cui quattro poliziotti, ha riferito un portavoce della gendarmeria. Dopo sette ore l’epilogo: l’uomo è rimasto ucciso durante la sparatoria con le forze dell’ordine dopo aver a sua volta ucciso un poliziotto.
Bosnia, i manifestanti incendiano il palazzo presidenziale a Sarajevo.
Sarajevo, 7 febbraio 2014 - I manifestanti che stanno manifestando da 3 giorni contro il governo bosniaco sono riusciti ad appiccare il fuoco a parte del palazzo presidenziale a Sarajevo. I dimostranti sono riusciti a rompere una finestra dell’edificio e a lanciare dentro un razzo di segnalazione al fosforo che innescato le fiamme nonostante la polizia sia presente con cannoni ad acqua. Decine di persone sono rimaste ferite oggi negli scontri tra manifestanti e forze dell’ordine in Bosnia. Le proteste sono cominciate mercoledì scorso a Tuzla e si sono estese in altre 33 città bosniache. I manifestanti accusano i Governi locali di corruzione e nepotismo: incendiato l’ingresso della sede del Governo regionale di Sarajevo. Solo nell’ospedale di Sarajevo sono stati ricoverati 26 feriti. La polizia ha anche usato cannoni ad acqua per disperdere la folla. La Bosnia fu devastata fino al 1995 da una guerra sanguinosa ed è uno dei Paesi più poveri d’Europa. La popolazione è culturalmente divisa in tre: serbi, croati e musulmani. Con una disoccupazione al 44% e il 20% di persone che vive al di sotto della soglia della povertà, la Bosnia deve ora fronteggiare la protesta popolare. “La gente protesta perché ha fame e non ha lavoro. Il governo deve dimettersi” dicono i manifestanti. “Io ho un lavoro - aggiunge un altro contestatore - ma il mio salario è di 250 euro al mese”.
Bolivia, arrestati 18 italiani per frode. "Vendevano falsi macchinari made in Germany".
Sucre (Bolivia), 7 febbraio 2014 - La polizia boliviana ha arrestato 18 cittadini italiani e due locali per frode, spiegando che i fermati vendevano macchinari di origine cinese come merci prodotte in Germania. Lo hanno reso noto le autorità locali durante una conferenza stampa a La Paz, precisando che gli arresti sono stati effettuati ieri e che durante l’operazione sono anche stati sequestrati 24.500 dollari. Il viceministro della Sicurezza Jorge Perez ha riferito che le autorità hanno dapprima arrestato i due cittadini boliviani, che li hanno poi condotti agli altri fermi. “Attraverso i due boliviani, abbiamo cominciato ad arrestare un italiano, poi altri due, poi tre fino a raggiungere i 18” ha detto Perez. Il viceministro ha spiegato che il gruppo cambiava i nomi delle marche sui macchinari cinesi per venderli come prodotti in Germania, a un valore di tre o quattro volte più alto. “Si tratta di una grave truffa, a causa dell’ingente danno che ha causato alle aziende e agli individui che hanno comprato i macchinari, credendo che fossero capaci di una certa resistenza”, ha detto Perez durante una conferenza stampa. Le autorità hanno sequestrato 487 macchinari, incluse motoseghe, trapani e generatori. Quaranta persone si sono fatte avanti e hanno identificato gli italiani come autori della frode, hanno spiegato le autorità. I fermati devono ora presentarsi davanti a un giudice, che deciderà se verranno rilasciati su cauzione o tenuti in custodia in attesa del processo.
Il Papa sui divorziati: "Non siano esclusi dall'azione della Chiesa". Pedofilia, il Vaticano critica l'Onu.
Roma, 7 febbraio 2014 - Le osservazioni del Comitato Onu sull’infanzia "sembrano andare oltre le sue competenze e interferire nelle stesse posizioni dottrinali e morali della Chiesa cattolica", con valutazioni morali della contraccezione e dell’aborto, "alla luce di una propria visione ideologica della sessualità".  Lo dice - scrive l'Ansa - padre Federico Lombardi dopo il rapporto diffuso a Ginevra. "Non è il caso di parlare di scontro fra l’Onu e il Vaticano. Le Nazioni Unite “sono una realtà molto importante per l’umanità di oggi e nelle loro più alte istanze apprezzano e desiderano il sostegno della Santa Sede e il dialogo positivo con essa". Inoltre per padre Lombardi lo stesso rapporto del Comitato Onu presenta "limiti gravi", dice il portavoce vaticano padre Federico Lombardi. "In particolare - spiega - sembra grave la non comprensione della natura specifica della Santa Sede". Un fatto, aggiunge, su cui "si ha diritto di stupirsi". "Il modo di presentare le obiezioni e l’insistenza su diversi casi particolari sembrano insinuare che si sia data molta maggiore attenzione a ONG ben note, pregiudizialmente contrarie alla Chiesa cattolica e alla Santa Sede, che non alle posizioni della Santa Sede stessa". E intanto il Vaticano, attraverso la Congregazione per la Dottrina della fede, ha aperto un’inchiesta sul vescovo cileno Cristian Contreras, della diocesi di San Felipe, per presunti abusi sessuali. Lo ha riferito ieri la Chiesa cattolica del Cile, citata dai media locali. "E’ il vescovo di San Felipe in persona che ha espresso il desiderio che la Santa Sede indaghi sulla veridicità delle denunce di cui è stato fatto oggetto a proposito di presunti gravi atti contro la morale e i suoi obblighi" religiosi, ha riferito un comunicato della Curia di San Felipe, pubblicato dalla Conferenza episcopale cilena. IL PAPA SU MATRIMONIO E DIVORZI - I pastori della Chiesa "sono chiamati a interrogarsi su come assistere" i divorziati o separati, "affinché non si sentano esclusi dalla misericordia di Dio, dall’amore fraterno di altri cristiani e dalla sollecitudine della Chiesa per la loro salvezza". Lo ha detto papa Francesco ai vescovi polacchi in visita Ad Limina. In alcuni passi del discorso, dedicati al tema della famiglia, "cellula fondamentale della società", papa Francesco ha toccato temi che saranno al centro del prossimo Sinodo dei Vescovi sulla pastorale familiare. Il Papa, citando la sua Evangelii gaudium, ha ricordato dapprima che la famiglia è il "luogo dove si impara a convivere nella differenza e ad appartenere ad altri e dove i genitori trasmettono la fede ai figli". "Oggi invece il matrimonio è spesso considerato una forma di gratificazione affettiva che può costituirsi in qualsiasi modo e modificarsi secondo la sensibilità di ognuno", ha proseguito. "Purtroppo - secondo papa Francesco - questa visione influisce anche sulla mentalità dei cristiani, causando una facilità nel ricorrere al divorzio o alla separazione di fatto". "I Pastori - ha raccomandato - sono chiamati a interrogarsi su come assistere coloro che vivono in questa situazione, affinché non si sentano esclusi dalla misericordia di Dio, dall’amore fraterno di altri cristiani e dalla sollecitudine della Chiesa per la loro salvezza; su come aiutarli a non abbandonare la fede e a far crescere i loro figli nella pienezza dell’esperienza cristiana".
Libia, liberati i due operai rapiti: sono già rientrati in Italia. Bonino: "Gioia e soddisfazione".
Roma, 7 febbraio 2014 - Sono stati liberati i due operai edili italiani rapiti il 17 gennaio in Libia. Lo ha reso noto la Farnesina con un comunicato in cui il ministro degli Esteri, Emma Bonino, ha detto di provare “grande gioia e soddisfazione per la liberazione di Francesco Scalise e Luciano Gallo”. I due operai calabresi erano stati rapiti da un gruppo armato nei pressi del villaggio Dartuba, tra Derna e Tobruk, nella Cirenaica. A bordo di un aereo Falcon 900, Francesco Scalise e Luciano Gallo, sono già rientrati a Roma. Un sorriso appena accennato, stanchi provati e con la barba lunga, due voluminosi piumini arancioni indossati sopra un paio di jeans, un saluto con la mano prima di salire a bordo di un’auto e lasciare l’aeroporto di Ciampino. Si è svolto così il rientro a Roma di Francesco Scalise, 62 anni, di Pianopoli, e Luciano Gallo, 52 anni, di Feroleto Antico, liberati oggi in Libia. I due non hanno rilasciato nessuna dichiarazione. LA GIOIA DELLA BONINO - “L’operazione”, ha spiegato il ministro, “è frutto di attività congiunte tra Autorità libiche e italiane e dell’azione di coordinamento svolta tra Unità di Crisi, ambasciata e altri organi dello Stato”. “Desidero esprimere un sentito ringraziamento”, ha proseguito il capo della diplomazia italiana, “a tutte le donne e gli uomini della Farnesina e delle altre istituzioni che hanno consentito di giungere a un esito favorevole della vicenda in un contesto ambientale difficile”.  I due connazionali sono attesi all’aeroporto di Ciampino attorno alle ore 17,30. CI HANNO TRATTATO BENE  - Sono arrivati all’aeroporto di Lamezia Terme Francesco Scalise e Luciano Gallo. Stanchi e provati, i due operai hanno rilasciato solo una battuta ai giornalisti presenti: “Ci hanno trattato bene, ora vogliamo solo tornare a casa”. Quindi hanno guadagnato l’uscita per rientrare nelle rispettive abitazioni di Pianopoli e Feroleto Antico, due paesi in provincia di Catanzaro non molto lontani da Lamezia Terme. Ed è qui che i due operai sono attesi in un clima di grande festa. FAMIGLIARI E AMICI - “C’è grande gioia. Siamo veramente contenti”. Così i familiari di Francesco Scalise dopo aver appreso la notizia della liberazione del loro congiunto. Il figlio in una conversazione telefonica all’ANSA ha affermato: “siamo davvero contenti. Siamo felicissimi”. C’è grande gioia ed emozione a casa di Luciano Gallo, a Feroleto Antico, dopo l’annuncio della liberazione del loro congiunto e di Francesco Scalise. Il sindaco, Pietro Fazio, ha incontrato i familiari i quali hanno espresso la loro gioia. “Oggi è un giorno di festa. Siamo contenti”. “Questa è la dimostrazione che bisogna avere fiducia nelle istituzioni”. Lo ha detto all’AGI il sindaco di Pianopoli (Catanzaro), Gianluca Cuda, commentando la liberazione dei due operai edili calabresi che erano stati rapiti in Libia. Francesco Scalise, in particolare, è proprio di Pianopoli, dove vive la sua famiglia. “Ho sentito subito la figlia di Francesco - ha aggiunto il primo cittadino - è felicissima e non vede l’ora di riabbracciare il padre. E’ la fine di un incubo”. Rispetto alle polemiche montate negli ultimi giorni, sul fatto che non sembrava ci fosse un impegno concreto per i due calabresi, il sindaco Cuda ha aggiunto: “Il Governo ha lavorato sotto traccia ed ha ottenuto i risultati che tutti abbiamo sempre sperato”.
Turchia, ucraino tenta di dirottare un aereo: "Portatemi a Sochi". Fermato.
Istanbul 7 febbraio 2014  - Un aereo di linea della compagnia turca Pegasus, decollato dall’aeroporto ucraino di Kharkiv, Ucraina, è stato costretto ad atterrare ad Istanbul dall’aviazione militare turca in seguito ad un tentativo di dirottamento da parte di un passeggero ucraino: lo hanno reso noto fonti di stampa turche. Secondo i media turchi, il passeggero avrebbe minacciato di far esplodere una bomba se l’aereo non si fosse diretto a Sochi, dove oggi si sono aperte le Olimpiadi invernali. A bordo c’erano 110 persone. Dall’aereo dell’ucraina Pegasus Airlines sono riusciti a lanciare il segnale d’allarme e due F-16 turchi si sono levati in volo ed hanno fatto atterrare il velivolo a Istanbul, dove in realtà diretto. Era ubriaco il cittadino ucraino che ha cercato di dirottare un Boeing 737-800 turco verso la città olimpica russa di Sochi dopo il decollo da Kharkiv. Lo fanno sapere i servizi segreti di Kiev (Sbu) citati dall’agenzia Interfax, specificando che l’uomo, nato nel 1969, “non aveva con sé armi o esplosivi”.
Un tweet gela i tifosi: "E' morto Schumacher". Ma l'ospedale di Grenoble smentisce.
Grenoble, 6 febbraio 2014 - La notizia del risveglio dal coma del pluricampioner Michael Schumacher ha rallegrato milioni di tifosi. Ieri, una brusca notizia dava il campione per morto su Twitter. Ma l’ospedale di Grenoble ha smentito seccamente le voci circolate in giornata sui principali social network. Secondo quanto riferisce l’emittente francese Rtl, nel primo pomeriggio Twitter e Facebook si sono letteralmente infiammati per il presunto decesso del sette volte campione del Mondo di Formula 1, ricoverato all’Ospedale di Grenoble da più di un mese dopo un incidente sugli sci a Meribel. Schumi è stato tenuto in coma indotto per circa un mese, la scorsa settimana i medici hanno iniziato le procedure di risveglio dal coma per verificarne le condizioni. Seguito da vicino da familiari ed amici, l’ex ferrarista ha ricevuto il sostegno di tutto il mondo dei motori e dello sport in genere. La procura di Albertville ha aperto anche un’inchiesta sull’incidente per verificare se l’ex campione sciasse fuori pista e a velocità troppo elevata. L’indagine è stata archiviata perchè non è stata ravvisata alcuna irregolarità. Nelle scorse settimane la manager di Schumacher Sabine Kehm ha più volte ribadito di non dare credito alle indiscrezioni di stampa, spiegando che le uniche notizie ufficiali sono quelle provenienti dall’Ospedale e dall’entourage del pilota. Sempre su twitter, Serge Pueyo, giornalista di Rtl, che segue direttamente la vicenda, ha scritto: "L’ospedale di Grenoble smentisce il decesso di Michael Schumacher. Un medico dell’ospedale che segue Schumacher ha smentito a sua volta la morte. Le voci circolavano dalle 14:00”, ha precisato il giornalista.
Ucraina, gaffe telefonica della diplomatica Usa: "L'Ue si fotta". Casa Bianca: "Spionaggio russo".
New York, 6 febbraio 2014 -  "Fuck the Eu", ovvero “l’Unione europea si fotta”: una frase sfuggita al massimo responsabile americano per le relazioni con il Vecchio Continente: il segretario di Stato aggiunto, Victoria Nuland, una delle vice del capo della diplomazia Usa John Kerry. ASCOLTA LA TELEFONATA La frase infelice alla Nuland è scappata nel corso di una telefonata con l’ambasciatore americano a Kiev, Geoffrey Pyatt, in cui si è discussa la possibilità di trovare un accordo tra il governo ucraino di Viktor Ianukovich e l’opposizione guidata dall’ex pugile Vitali Klitschko. ll video affianca all'audio le immagini di Nuland e Pyatt. E' stato caricato su YouTube due giorni fa, il 4 febbraio, riporta il titolo 'Marionette di Maidan' in russo ed è sottotitolato in russo. Maidan è il nome della principale piazza di Kiev diventata centro delle proteste dell'opposizione. Il file è però divenuto di dominio pubblico solo oggi, giorno in cui Nuland è arrivata a Kiev per una visita di due giorni, e ha incontrato separatamente il presidente ucraino Viktor Yanukovych e i leader dell'opposizione. Alcune fonti ufficiali degli Stati Uniti fanno sapere che sospettano che dietro l’audio filtrato in rete ci sia la Russia e, a questo proposito, sottolineano che fra i primi a commentare su Twitter l’audio ci sia proprio un assistente vice premier russo. "Certamente pensiamo che questo sia un nuovo colpo basso dello spionaggio russo", ha commentao la portavoce del Dipartimento di Stato Jen Psaki che punta il dito contro Mosca. Anche il portavoce della Casa Bianca, Jay Carney, ha detto di credere come dietro alla vicenda “ci sia un ruolo della Russia”. Un funzionario del dipartimento di Stato americano, che ha parlato a condizione di mantenere l'anonimato, fa sapere che l'audio con l'insulto all'Ue sembra essere la registrazione autentica di una telefonata avvenuta la scorsa settimana. Anche la portavoce del dipartimento di Stato americano, Jen Psaki, non smentisce l'autenticità del file: "Non ho detto che (l'audio ndr.) non è autentico", ha detto incalzata dalle domande dei giornalisti. E a ulteriore conferma ha aggiunto che Victoria Nuland "è stata in contatto con gli omologhi dell'Unione europea e naturalmente si è scusata per questi commenti che sono stati riportati".
La lezione degli antichi.
Roma, 7 febbraio 2014 - L’antica mitologia romana narra che il nemico, entrato in città attraverso la porta intitolata a Giano, fu investito da un provvidenziale fiume d’acqua bollente e costretto in ritirata. Da allora le porte del tempio di Giano, se c’era una guerra in corso, dovevano restare aperte e rare furono le occasioni in cui vennero chiuse, a testimoniare la pace in tutto l’impero. Questo per farci riflettere su quanto, nelle antiche culture, fosse radicato il culto della guerra. C’era un’eccezione, però, tra i focosi cittadini della Grecia antica: ogni scontro doveva cessare in concomitanza dei giochi di Olimpia. Chi si era fronteggiato sul campo di battaglia sino a poco prima, si sarebbe dovuto accontentare di cimentarsi in uno stadio. Di fatto le Olimpiadi erano al di sopra di ogni umana tenzone. E lo spirito nobile rimase valido anche per i moderni giochi e per i sani principi ispiratori del barone De Coubertin, che ne riassunsero l’essenza. Le porte del tempio di Giano sarebbero però rimaste aperte, dato che ci è impossibile immaginare un mondo moderno senza guerre. I giochi servivano anche a smussare spigoli diplomatici, a stigmatizzare differenze, a condannare soprusi. E non furono poche le occasioni in cui stati sovrani inscenarono clamorose proteste e diserzioni in occasione della loro partecipazione alle Olimpiadi. I Giochi invernali di Sochi, tra i più costosi nella storia di un mondo in crisi, si aprono scossi dal vento delle polemiche e sotto lo spettro della minaccia terrorista. A gettare benzina sul fuoco ci hanno pensato improvvide dichiarazioni machiste — e c’è da augurarsi che non rispondano a reali convinzioni — del premier russo e dei suoi seguaci. Risultato che la tribuna d’onore dei giochi della pace sarà disertata da molte importanti delegazioni ufficiali; seguiranno tensioni diplomatiche e scambi d’accuse internazionali. Certo nulla a che vedere con gli spettri della guerra, ma l’irrequietezza non giova allo sport e neppure alla crescita dell’umanità. Non so di quale magica formula fossero depositari i potenti di Sparta o di Atene. Di una cosa sono certo: quando si avvicinava la data olimpica, se ne restavano in silenzio ed evitavano il più possibile di esternare dichiarazioni capaci di esacerbare gli animi. Gli antichi lo sapevano bene: nello stadio avrebbe vinto il migliore e tutti avrebbero condiviso l’onore di essere protagonisti della pace universale.
Portogallo, si barrica in un ristorante con ostaggi: 2 morti.
Lisbona, 24 novembre 2013 -  Sette ore di terrore e due morti, tra cui un poliziotto e lo stesso sequestratore, e almeno 6 feriti è il bilancio di una tragica notte in un ristorante di Pinhal Novo nel centro del Portogallo dove un uomo armato si è barricato per ore con alcuni ostaggi. Lo dice la polizia precisando che l’autore del gesto era dell’est Europa. In base ad una prima ricostruzione, il sequestratore era entrato nel ristorante per una consumazione, poi ha estratto un’arma e ha minacciato i clienti chiedendo soldi. Molti di loro sono riusciti a fuggire e hanno avvertito la polizia. Gli agenti sono intervenuti circondando il locale e iniziando le trattative per farlo arrendere. Il sequestratore ha fatto esplodere diversi dispositivi all’interno del ristorante ferendo sei persone, tra cui quattro poliziotti, ha riferito un portavoce della gendarmeria. Dopo sette ore l’epilogo: l’uomo è rimasto ucciso durante la sparatoria con le forze dell’ordine dopo aver a sua volta ucciso un poliziotto.
Ucraina, gaffe telefonica della diplomatica Usa: "L'Ue si fotta". Casa Bianca: "Spionaggio russo".
New York, 6 febbraio 2014 -  "Fuck the Eu", ovvero “l’Unione europea si fotta”: una frase sfuggita al massimo responsabile americano per le relazioni con il Vecchio Continente: il segretario di Stato aggiunto, Victoria Nuland, una delle vice del capo della diplomazia Usa John Kerry. ASCOLTA LA TELEFONATA La frase infelice alla Nuland è scappata nel corso di una telefonata con l’ambasciatore americano a Kiev, Geoffrey Pyatt, in cui si è discussa la possibilità di trovare un accordo tra il governo ucraino di Viktor Ianukovich e l’opposizione guidata dall’ex pugile Vitali Klitschko. ll video affianca all'audio le immagini di Nuland e Pyatt. E' stato caricato su YouTube due giorni fa, il 4 febbraio, riporta il titolo 'Marionette di Maidan' in russo ed è sottotitolato in russo. Maidan è il nome della principale piazza di Kiev diventata centro delle proteste dell'opposizione. Il file è però divenuto di dominio pubblico solo oggi, giorno in cui Nuland è arrivata a Kiev per una visita di due giorni, e ha incontrato separatamente il presidente ucraino Viktor Yanukovych e i leader dell'opposizione. Alcune fonti ufficiali degli Stati Uniti fanno sapere che sospettano che dietro l’audio filtrato in rete ci sia la Russia e, a questo proposito, sottolineano che fra i primi a commentare su Twitter l’audio ci sia proprio un assistente vice premier russo. "Certamente pensiamo che questo sia un nuovo colpo basso dello spionaggio russo", ha commentao la portavoce del Dipartimento di Stato Jen Psaki che punta il dito contro Mosca. Anche il portavoce della Casa Bianca, Jay Carney, ha detto di credere come dietro alla vicenda “ci sia un ruolo della Russia”. Un funzionario del dipartimento di Stato americano, che ha parlato a condizione di mantenere l'anonimato, fa sapere che l'audio con l'insulto all'Ue sembra essere la registrazione autentica di una telefonata avvenuta la scorsa settimana. Anche la portavoce del dipartimento di Stato americano, Jen Psaki, non smentisce l'autenticità del file: "Non ho detto che (l'audio ndr.) non è autentico", ha detto incalzata dalle domande dei giornalisti. E a ulteriore conferma ha aggiunto che Victoria Nuland "è stata in contatto con gli omologhi dell'Unione europea e naturalmente si è scusata per questi commenti che sono stati riportati".
Un tweet gela i tifosi: "E' morto Schumacher". Ma l'ospedale di Grenoble smentisce.
Grenoble, 6 febbraio 2014 - La notizia del risveglio dal coma del pluricampioner Michael Schumacher ha rallegrato milioni di tifosi. Ieri, una brusca notizia dava il campione per morto su Twitter. Ma l’ospedale di Grenoble ha smentito seccamente le voci circolate in giornata sui principali social network. Secondo quanto riferisce l’emittente francese Rtl, nel primo pomeriggio Twitter e Facebook si sono letteralmente infiammati per il presunto decesso del sette volte campione del Mondo di Formula 1, ricoverato all’Ospedale di Grenoble da più di un mese dopo un incidente sugli sci a Meribel. Schumi è stato tenuto in coma indotto per circa un mese, la scorsa settimana i medici hanno iniziato le procedure di risveglio dal coma per verificarne le condizioni. Seguito da vicino da familiari ed amici, l’ex ferrarista ha ricevuto il sostegno di tutto il mondo dei motori e dello sport in genere. La procura di Albertville ha aperto anche un’inchiesta sull’incidente per verificare se l’ex campione sciasse fuori pista e a velocità troppo elevata. L’indagine è stata archiviata perchè non è stata ravvisata alcuna irregolarità. Nelle scorse settimane la manager di Schumacher Sabine Kehm ha più volte ribadito di non dare credito alle indiscrezioni di stampa, spiegando che le uniche notizie ufficiali sono quelle provenienti dall’Ospedale e dall’entourage del pilota. Sempre su twitter, Serge Pueyo, giornalista di Rtl, che segue direttamente la vicenda, ha scritto: "L’ospedale di Grenoble smentisce il decesso di Michael Schumacher. Un medico dell’ospedale che segue Schumacher ha smentito a sua volta la morte. Le voci circolavano dalle 14:00”, ha precisato il giornalista.
Sciopero metro, caos a Londra: la gente a caccia di autobus.
Londra, 5 febbraio 2014 - Milioni di pendolari a Londra devono fare i conti con ritardi e disagi, dopo che ilavoratori della metropolitana della capitale britannica hanno incrociato le braccia ieri sera per protestare contro l'annunciata chiusura degli sportelli dei ticket e la conseguente perdita di quasi mille posti di lavoro. L'azione di protesta di 48 ore nel sistema metropolitano più grande al mondo ha portato alla chiusura di 3 delle 11 linee della Tube, mentre altre lavorano a servizio ridotto e molte stazioni restano chiuse. Schiere di pendolari sono così state obbligate a vagare per le strade di Londra, già soffocate dal traffico, in cerca di autobus o treni di superficie per arrivare al lavoro. PRONTO IL BIS - Lo sciopero, che si concluderà domani pomeriggio, è stato indetto dalle sigle sindacali Rmt e Tssa, dopo la rottura del tavolo di trattative con il governo e sarà ripetuto con le stesse modalità la settimana seguente. Al centro della protesta la chiusura dei 278 sportelli che vendono biglietti, con la perdita di oltre 950 posti di lavoro. Secondo i leader sindacali, molte diventeranno stazioni "fantasma", e ne risentirà anche il servizio. Per il sindaco di Londra, Boris Johnson, che ha deciso i tagli, lo sciopero è "inutile", mentre la riforma, che farebbe risparmiare milioni di sterline da reinvestire nel sistema metropolitano, "è essenziale".
India, violenza infinita: bimba di 9 anni stuprata mentre giocava in cortile. E' in fin di vita.
New Delhi, 5 febbraio 2014 - Non s'arresta l'emergenza stupri in India, e i violentatori non si fermano neppure davanti a una bambina piccola. La vittima, nove anni, ora lotta tra la vita e la morte dopo essere stata brutalmente violentata da un giovane a New Delhi. La violenza risale a domenica pomeriggio in un quartiere a nord della capitale indiana: la piccola, che fa la quarta elementare in una scuola governativa, stava giocando in un cortile con due amichette quando un uomo di 25 anni, identificato come Gopi Nisha Malha e poi arrestato dalla polizia, si è avvicinato e con un pretesto ha accompagnato la bambina in un luogo appartato, dove l’ha stuprata. La piccola è stata trovata dopo diverse ore dalla madre ed è stata portata subito all’ospedale. Si trova in grave condizioni per le lesioni interne subite nell’aggressione sessuale.
Datagate, nuovi dettagli: "Nsa spiava anche membri del Congresso Usa". Intercettato Schroeder prima della Merkel.
Roma, 4 febbraio 2014 - Anche alcuni membri del Congresso americano potrebbero essere stati spiati dalla National Security Agency (Nsa). Lo ha ammesso il viceministro della Giustizia, James Cole, in un’audizione alla commissione Giustizia della Camera. Cole si è rifiutato di rispondere alla domanda se anche le telefonate di Obama siano state messe sotto sorveglianza. SCHROEDER "SPIATO" - L’agenzia d’intelligence statunitense Nsa avrebbe spiato, prima della cancelliera Angela Merkel, anche il suo predecessore Gerhard Schroeder. E’ quanto scrive la Sueddeutsche Zeitung in un’anticipazione dell’edizione di domani, citando il contrasto tra l’amministrazione Usa e Berlino all’epoca della mancata partecipazione tedesca alla guerra all’Iraq del 2003. SNOWDEN - La senatrice brasiliana Vanessa Grazziotin ha nominato l’ex analista della National Security Agency Usa (Nsa) Edward Snowden per il premio Nobel per la Pace del 2014. Grazziotin è a capo della commissione del Senato brasiliano che indaga sulle attività di spionaggio degli Stati Uniti nel Paese sudamericano. Le rivelazioni di Snowden, ha fatto sapere in un comunicato, hanno contribuito alla creazione di “un mondo più stabile e pacifico”. Quando i governi, si legge nella nota, “lavorano segretamente contro cittadini e Stati, allora è più difficile ottenere la pace e la stabilità globale”. Dai documenti diffusi da Snowden risulta che il Brasile era il principale obiettivo dei programmi dell’Nsa in America del Sud. L’agenzia Usa ha monitorato infatti il cellulare della presidenta Dilma Rousseff e la rete interna della compagnia petrolifera Petrobras. La settimana scorsa due politici norvegesi avevano nominato l’ex contractor al premio Nobel per la Pace.
Marò, nuovo rinvio al 10 febbraio. "L'India rinuncerà alla legge anti-pirateria".
Roma, 3 febbraio 2013 - Ennesimo rinvio sul caso marò. La Corte Suprema di Nuova Delhi ha aggiornato a lunedì prossimo la decisione sulla formulazione dei capi d’accusa nei confronti dei due fucilieri della Marina italiana, Massimiliano Latorre e Salvatore Girone. Il giudice però ha imposto il limite, non estendibile, di una settimana alla pubblica accusa per presentare una soluzione sulle modalità di incriminazione dei due militari italiani. In apertura, infatti, la procura indiana ha chiesto ancora due o tre settimane di tempo, scatenando  l'irritazione della difesa, che ha ricordato la lunga sequela di rinvii subiti dalla vicenda. E a questo punto il giudice ha deciso di incalzare l'agenzia antiterrorismo Nia e il ministero dell'Interno: hanno a disposizione una settimana ancora e non di più per decidere se ricorrere al Sua Act, la legge antiterrorismo e antipirateria indiana. "La Pubblica accusa non può più giocare con i tempi. Abbiamo ricordato tramite il nostro avvocato che ci sono stati 25 rinvii giudiziari senza un pezzo di carta - ha detto l’inviato speciale del governo Staffan De Mistura, per la prima volta presente in aula -. Prima l’unica linea rossa era il non utilizzo del Sua Act. Ora anche lo sono diventati anche i ritardi". L'Italia continua a insistere che venga restituita la piena libertà ai due militari - che attualmente vivono in libertà condizionata nell'ambasciata italiana a New Delhi- perché possano tornare in Italia in attesa che il processo venga istruito e arrivi la sentenza. "I MARO' NON RISCHIANO LA PENA DI MORTE" - E secondo quanto riferisce l'Ansa, il governo indiano avrebbe deciso di rinunciare all’uso della legge anti-pirateria (‘Sua Act’), che prevede la pena di morte, per costruire l’accusa nei confronti dei marò. Secondo fonti governative indiane, la nuova posizione sarà presentata prorpio nell’udienza di lunedì prossimo in Corte Suprema.
Naufrago come in 'Cast Away': 16 mesi su un'isola deserta mangiando tartarughe.
New York, 1 febbraio 2014 - Se spesso Hollywood anticipa la vita, qualche volta è la vita ad imitare Hollywood. Lo hanno trovato disidratato e denutrito a bordo della sua barchetta in vetroresina di 8 metri che si è arenata sulla spiaggia di  un piccolo atollo disabitato del Pacifico nell’arcipelago delle Marshall Island. Ha barba e capelli lunghissimi e indossava un minuscolo paio di mutante con larghissimi buchi. Il naufrago dice di chiamarsi Jose Ivan e sostiene di essere partito dalle coste del Messico per veleggiare verso il Salvador 16 mesi fa con un compagno che sarebbe morto durante il viaggio quando la barca è stata travolta da una tempesta che lo ha trascinato per oltre 8 mila miglia in mezzo al Pacifico. Parlando solo in spagnolo Ivan ha spiegato ad un giovane antropologo norvegese che lo ha ritrovato insieme ad un gruppo di pescatori locali nel lontanissimo atollo di Ebon di essere sopravvissuto magiando tartarughe pesci e uccelli e di aver bevuto anche il sangue delle tartarughe quando non c’era abbastanza acqua piovana. Il riferimento al coraggioso Chuck Nolan lo specialista della Federal Express interpretato da Tom Hanks in “Cast Away” nel 2000 è immediato. Anche lui sbattuto su un atollo dopo lo schianto dell’aereo sul quale viaggiava alla fine è riuscito a tornare a casa segnalando nei modi più creativi la sua presenza sull’isola deserta. Ebon è l’atollo più a Sud delle Marshalls Island e praticamente irraggiungibile, fuori da qualsiasi rotta. Nella barca con Ivan i pescatori ha trovato solo una tartaruga probabilmente conservata per il pasto delle prossime settimane, ma nessun attrezzo da pesca quasi a voler indicare che il naufrago messicano ha catturato gli animali solo con le sue mani. “Non è in buone condizioni-dice il medico di un villaggio di un atollo popolato a diverse miglia di distanza nel quale è stato portato- ma si sta riprendendo. Dobbiamo dargli da mangiare e da bere molto gradatamente…..la sua pressione sanguigna è ancora molto bassa…”Ivan quando non si riposa cerca di fornire lunghi racconti della sua avventura ma le autorità delle Mashalls Island non hanno ancora capito esattamente dove abitasse prima del naufragio e dove vuole andare. Sono stati alcuni pescatori locali a notarlo per primo e trainarlo con la sua barca che presenta fortissimi segni di usura per la prolungata permanenza in mare e per le alghe che si trascinava dietro. Sedici mesi sono un periodo lunghissimo in quelle condizioni. La prossima tappa del misterioso “Jose” sarà l’isola di Majuro dove almeno esiste un telefono nella palazzina del comune col quale si può comunicare col resto del mondo anche se non c’è internet. Il velista naufrago dorme in una delle stanzette e la gente a turno gli porta da mangiare seguendo un rituale di ospitalità che fa onore agli abitanti delle Marshalls Island.Tutti  però adesso che la notizia è stata diffusa attendono che dal Messico arrivino informazioni utili a ricostruire la sua odissea e a scoprire anche chi era il compagno che Ivan ha perso durante il naufragio. dall'inviato di Giampaolo Pioli
Francia, marcia indietro del governo: salta la nuova legge sulla famiglia.
Parigi, 3 febbraio 2014 - E' saltata in Francia la tanto contestata riforma del diritto di famiglia a lungo annunciata dal governo socialista francese. "I suoi lavori proseguono, ma non sarà inserita nel calendario 2014 già troppo denso", hanno annunciato i servizi di Matignon, la sede del primo ministro. Esultano i movimenti della Manif pour tous, già ostili alle nozze gay e scesi in piazza anche ieri a Parigi e Lione. Nel progetto di legge, contestato ieri per le strade di tutta la Francia, c’è anche la prospettiva di legalizzare la fecondazione assistita per coppie gay, nonchè numerose revisioni riguardanti le coppie e il ruolo di padre e madre nei confronti dei figli. “E’ una vittoria e me ne rallegro” ha detto Ludovine de la Rochere, presidente di Manif pour tous - si tratta di un progetto di legge che non e’ favorevole all’interesse superiore del bambino e della famiglia”.
Mandela, il testamento: Madiba lascia 4 milioni divisi tra scuole, partito e famiglia.
Johannesburg, 3 febbraio 2014 - L'esecutore testamentario di Mandela: "La fortuna di Madiba ammonta a 4,1 milioni di dollari", lo ha detto Dikgang Moseneke cominciando la lettura del suo testamento che prevede dei lasciti alle scuole frequentate da Mandela e all’Anc. Il documento era stato redatto nel 2004 e successivamente emendato, e l’ex Presidente aveva aggiunto di suo pugno una breve spiegazione delle sue decisioni riguardo a ciascun beneficiario. Tra i beneficiari vi sono anche numerose scuole frequentate da Mandela e il suo partito, l’Africa National Congress, che dovrà utilizzare il denaro per “promuovere i principi della riconciliazione”; le tre proprietà immobiliari di Mandela sono invece andate alla fondazione di famiglia.
Ecuador, allerta per il vulcano Tungurahua: migliaia di sfollati / FOTO.
Quito, 3 febbraio 2014 - Le autorità ecuadoriane hanno dichiarato lo stato di allerta per il vulcano Tungurahua, nel centro del paese, imponendo l’evacuazione di migliaia di abitanti dei villaggi sulle pendici del vulcano. Il Servizio nazionale di gestione dei rischi ha lanciato l’allerta arancione, ultimo livello prima del rosso, dopo le ultime eruzioni del vulcano, 5.029 metri sulla cordigliera delle Ande, 135 chilometri a sud di Quito. L’attività del vulcano è molto elevata, con importanti emissioni di ceneri in alcune località e schizzi di lava incandescente che hanno causato la chiusura di numerose strade.
Mosca, alunno spara a scuola e uccide agente e insegnante, poi prende in ostaggio studenti. Si è arreso al padre.
Mosca, 3 febbraio 2014 - La polizia ha neutralizzato l’uomo armato, uno studente, che aveva sequestrato una ventina di liceali in una scuola a nord di Mosca. Lo rende noto il ministero dell’Interno russo. Tutti i liceali sono stati liberati. Oltre al poliziotto, è rimasto ucciso un insegnante. Lo studente autore del blitz armato in una scuola di Mosca è stato catturato dalla polizia ed ora sotto interrogatorio. Lo riferisce il ministero degli interni. Secondo il sito del Kommersant, si chiama Serghiei Gordieiev, della nona classe (quindi ha 15 o 16 anni, ndr), e avrebbe ucciso, oltre ad un poliziotto, un insegnante di geografia, Nikolai Kirillov, 32 anni. Il ragazzo aveva seminato il panico in una scuola alla periferia della calpitale. E dopo aver ucciso un agente di sicurezza privata e un insegnante aveva poi preso gli studenti ostaggi, almeno 22 o 24 di 15 anni di età. Il dramma è accaduto in un liceo a nord della capitale, nel quartiere di Otradnoye.  Un alunno è riuscito a neutralizzare una guardia di sicurezza e ha fatto irruzione nella scuola: è entrato in un’aula dove era in corso una lezione di biologia, asserragliandosi all’interno con 24 studenti del decimo anno, ragazzi tra i 15 e i 16 anni, e un professore. Qualcuno è riuscito ad azionare l’allarme e chiamare la polizia, ma quando sono arrivati gli agenti l’uomo ha aperto il fuoco, ferendo un agente, uno dei quali è morto poco dopo. La polizia ha subito circondato il perimetro della scuola, dove è arrivato anche un elicottero del ministero per le Situazioni di Emergenza. In un video collocato sul sito LifeNews, si vedono studenti e professori che escono dalla scuola in strada. Sul posto si è recato lo stesso titolare del ministero dell’Interno, Vladimir Kolokoltsev. Al momento, le autorità non hanno reso noto se il sequestratore avesse fatto un qualche tipo di richiesta.   Lo studente era armato con due fucili e secondo le prime ricostruzioni, all’origine della strage ci sarebbe una vendetta contro il suo insegnante di geografia. Secondo gli inquirenti, intorno a mezzogiorno (le 9 in Italia) il ragazzo si era recato a scuola con una pistola. La guardia premendo il pulsante di allarme, ha cercato di fermarlo, ma lo studente è riuscito a sfuggire. Poi si è diretto verso l’aula di biologia, dove si trovavano gli studenti dell’ultimo anno. Lungo la strada ha colpito a morte uno degli insegnanti, e poi ha aperto il fuoco contro dei poliziotti, giunti sul posto. Uno di loro è stato ferito, e il secondo morto. Secondo Markin “l’operazione di salvataggio è stata completata, lo studente catturato”. In base alle ricostruzioni una delle ragazze prese in ostaggio ha avuto il sangue freddo di scrivere alla madre spiegando dove si trovava. “Armato. Noi siamo a scuola. Lui spara. Mamma aiutaci. Non è divertente. Questo fa sul serio, è uscito di testa. Siamo tenuti in ostaggio al primo piano. Nella seconda aula. Sto bene. Se succede qualcosa ricordate che vi voglio bene”. SI E' ARRESO AL PADRE  - Si è consegnato grazie all’intervento del padre il liceale che questa mattina in una scuola di Mosca ha ucciso un poliziotto e un professore di geografia di 32 anni e ha tenuto in ostaggio una ventina di persone. Questa la prima versione fornita dalle autorità mentre parlano di “scenario americano” per la sparatoria nella scuola.Il capo del dipartimento moscovita del ministero degli Interni, Anatoly Yakunin, ha detto che in tutto sono stati sparati 10 colpi e che le armi con cui il ragazzo ha fatto irruzione a scuola sono registrate a nome del padre. E’ stato lui, a quanto riferito da Yakunin, a parlare col figlio, convincendolo a rilasciare i compagni e a consegnarsi alla polizia.
Siria-Iraq, al Qaeda disconosce l'Isil: "Non è un nostro gruppo, noi siamo vicini al Fronte al-Nusra".
Dubai, 3 febbraio 2014 - Al-Qaeda ha disconosciuto i ribelli dello Stato Islamico dell’Iraq e del Levante (Isil), i cui membri da mesi si scontrano con i ribelli siriani. Lo ha reso noto un comunicato reso pubblico da un sito jihadista. Già nel maggio 2013 il capo della rete terrorista, il medico egiziano Ayman al-Zawahiri, aveva ordinato al gruppo di sciogliersi e tornare in Iraq, e annunciato che un altro gruppo qaedista, al-Nusra, era l’emanazione ufficiale di al-Qaeda in Siria. “Al Qaeda annuncia di non aver alcun legame con lo Stato Islamico dell’Iraq e del Levante, perché no è stato informato della sua creazione e non lo ha accettato”, si legge nella nota. L’Isil “non è un ramo di al-Qeada, non ha collegamento ad esso e il gruppo (al-Qaeda) non è responsabile delle sue azioni”. I gruppi jihadisti inizialmente erano stati ben accolti da alcuni dei ribelli che combattono in Siria, ma le ripetute accuse di brutali azioni contro i civili e anche gli scontri con le stesse forse di opposizione hanno scatenato le critiche. E ultimamente i ribelli hanno persino accusato l’Isil di voler consolidare il potere di Bashar al-Assad, piuttosto che combattere il regime. In alcuni casi il Fronte al-Nusra ha partecipato ai combattimento contro l’Isil, ma soprattutto è rimasto estraneo agli scontri e anzi ha spesso sollecitato una riconciliazione.
Banca d'Italia: "Disoccupazione, record dal '50, pesa sui giovani. Avanti con le riforme".
Roma, 8 febbraio 2014 - La Banca d'Italia avverte che la ripresa "appare ancora debole e incerta". Lo dice il governatore Ignazio Visco, che, intervenendo al 20° convegno di Assiom Forex, sottolinea come in Italia il tasso di disoccupazione "ha raggiunto un livello prossimo al 13%, il doppio di quello prevalente prima della crisi" e ai massimi delle serie storiche disponibili. "Come in altri paesi - sottolinea Visco - il forte e protratto calo dell’attività economica ha pesato in misura maggiore sui giovani: il tasso di occupazione per quelli di età compresa tra i 15 e i 24 anni, escludendo gli studenti dalla popolazione di riferimento, è sceso al 43% dal 61% del 2007; dal 74% al 66% per la classe di età dai 25 ai 34 anni". Per Visco l’Italia deve andare avanti con le riforme per consolidare la fiducia acquistata "faticosamente", anche se "il sentiero è stretto". "La fiducia faticosamente riguadagnata - dice il numero uno di Bankitalia - non deve essere indebolita dal riaccendersi di timori sulla risolutezza dell’Italia, e di tutti i paesi dell’area dell’euro, a proseguire sulla strada delle riforme e della responsabilità. Ne sarebbe ostacolato il miglioramento delle condizioni di accesso al credito con inevitabili riflessi sul costo del capitale e sugli investimenti delle imprese". Visco auspica che, nel percorrere questa via, "si deve certo tenere conto delle necessità di chi più sta soffrendo le conseguenze della lunga crisi e dei grandi cambiamenti connessi con l’apertura dei mercati e con il rapido affermarsi delle nuove tecnologie, cambiamenti rispetto ai quali resta da compiere larga parte del necessario aggiustamento strutturale". Il recupero di competitività dell’Italia ha bisogno "di una strategia di riforma articolata e coerente" e soprattutto nelle circostanze attuali - afferma il Governatore della Banca d’Italia - "la riduzione del carico fiscale sui fattori della produzione, accompagnata da tagli selettivi di spesa che riducano gli sprechi e da interventi volti a rendere più efficiente l’amministrazione pubblica, può essere determinante per la capacità del sistema di affrontare i cambiamenti necessari". Visco chiede, quindi, alla politica l’impegno "per rendere il contesto istituzionale e normativo più favorevole all’attività di impresa, semplificando il quadro regolamentare, accrescendo la qualità dei servizi pubblici, proseguendo nell’azione di contrasto dei comportamenti illeciti". La Banca d’Italia, inoltre, "non esclude" un intervento "ambizioso" per una bad bank di sistema oltre agli interventi privati in corso che vanno "nella giusta direzione". Per Visco "non siamo in una situazione di generalizzata riduzione dei prezzi, di deflazione", ma avverte che l’attuale livello di inflazione "non è desiderabile" e che per la ripresa occorre "contrastare la disinflazione". Quindi esorta le banche e la finanza a non far "mancare il finanziamento a chi lo merita e partecipa al rischio", continuando a dare "il sostegno all’economa reale".
Electrolux, lettera ai sindacati: "Porcia non chiude". Ecco il nuovo piano dell'azienda.
Roma, 7 febbraio 2014 - "Electrolux sta concretamente manifestando e dimostrando di essere impegnata a identificare quelle soluzioni che consentano di garantire competitività a tutte le fabbriche italiane". Lo sottolinea l’Azienda in una lettera inviata a sindacati e governo, precisando che "pertanto, nel rispetto di un confronto ancora aperto e nel quale nessuna decisione è stata ancora presa, Electrolux richiede con fermezza che a partire da lunedì 10 febbraio tutte le attività di blocco delle merci e prodotto finito siano interrotte. Naturalmente - si legge nella lettera - laddove le azioni unilaterali in questione non cessino, ci troveremo costretti a ritirare dal tavolo sindacale e istituzionale tutte le nuove ipotesi di lavoro e a interrompere qualsiasi forma di confronto". Nella missiva si spiega che "Electrolux, sulla base delle proposte e disponibilità che stanno giungendo da parte del Governo e dalle istituzioni per interventi di supporto alla riduzione del costo del prodotto, con particolare riferimento al settore delle lavabiancheria, si è impegnata ufficialmente a presentare un piano industriale con investimenti per Porcia nel prossimo incontro in sede istituzionale". L’Azienda, inoltre, sulla base degli stessi elementi, "sta lavorando a un progetto industriale che prevede un aggiornamento del piano industriale e della allocazione di prodotti a Susegana". Electrolux "valuta molto positivi gli appelli utili ad affrontare la problematica del costo del lavoro con strumenti diversi da quelli disponibili alle parti sociali (le quali non possono che operare su componenti salariali e organizzativi) e le relative manifestazioni di disponibilità, soprattutto quelle che indicano la decontribuzione della solidarietà come via maestra e come misura implementabile efficacemente e velocemente. Per quanto riguarda l’orario di lavoro, "Electrolux intende mantenere lo schema di orario di lavoro a 6 ore (quando necessario) esclusivamente attraverso il ricorso agli ammortizzatori sociali", mentre "sta lavorando in collaborazione con tutte le Regioni per identificare e quantificare le iniziative di supporto ai siti produttivi che possano migliorare le condizioni di competitività dei siti medesimi".
Electrolux, lettera ai sindacati: "Porcia non chiude". Ecco il nuovo piano dell'azienda.
Roma, 7 febbraio 2014 - "Electrolux sta concretamente manifestando e dimostrando di essere impegnata a identificare quelle soluzioni che consentano di garantire competitività a tutte le fabbriche italiane". Lo sottolinea l’Azienda in una lettera inviata a sindacati e governo, precisando che "pertanto, nel rispetto di un confronto ancora aperto e nel quale nessuna decisione è stata ancora presa, Electrolux richiede con fermezza che a partire da lunedì 10 febbraio tutte le attività di blocco delle merci e prodotto finito siano interrotte. Naturalmente - si legge nella lettera - laddove le azioni unilaterali in questione non cessino, ci troveremo costretti a ritirare dal tavolo sindacale e istituzionale tutte le nuove ipotesi di lavoro e a interrompere qualsiasi forma di confronto". Nella missiva si spiega che "Electrolux, sulla base delle proposte e disponibilità che stanno giungendo da parte del Governo e dalle istituzioni per interventi di supporto alla riduzione del costo del prodotto, con particolare riferimento al settore delle lavabiancheria, si è impegnata ufficialmente a presentare un piano industriale con investimenti per Porcia nel prossimo incontro in sede istituzionale". L’Azienda, inoltre, sulla base degli stessi elementi, "sta lavorando a un progetto industriale che prevede un aggiornamento del piano industriale e della allocazione di prodotti a Susegana". Electrolux "valuta molto positivi gli appelli utili ad affrontare la problematica del costo del lavoro con strumenti diversi da quelli disponibili alle parti sociali (le quali non possono che operare su componenti salariali e organizzativi) e le relative manifestazioni di disponibilità, soprattutto quelle che indicano la decontribuzione della solidarietà come via maestra e come misura implementabile efficacemente e velocemente. Per quanto riguarda l’orario di lavoro, "Electrolux intende mantenere lo schema di orario di lavoro a 6 ore (quando necessario) esclusivamente attraverso il ricorso agli ammortizzatori sociali", mentre "sta lavorando in collaborazione con tutte le Regioni per identificare e quantificare le iniziative di supporto ai siti produttivi che possano migliorare le condizioni di competitività dei siti medesimi".
Ricerca, la promessa di Letta: "Pronti 250 milioni per assumere giovani e rinnovare le imprese".
Roma, 6 febbraio 2014  - Il Governo ha stanziato 250 milioni di euro per il 2014 (finanziati con fondi comunitari e nazionali) per favorire la ricerca e l’innovazione nelle imprese e l’assunzione di laureati e ricercatori. Lo ha annunciato il presidente del Consiglio, Enrico Letta. “Vogliamo dare una spinta molto forte a tutto ciò che porta più innovazione e che incentiva l’assunzione di laureati e dottori di ricerca”, ha detto il premier. Se il piano funzionera’, ha aggiunto Letta, “siamo in grado di replicarlo per i prossimi 6 anni”.  "Pensiamo alla formazione di 1.800 dottorati industriali", ha aggiunto il ministro dell’Istruzione Maria Chiara Carrozza. “L’idea - ha precisato - è quella di aumentare il potenziale di innovazione grazie ai dottorati di ricerca, non sufficientemente valorizzati”. Il ministro ha poi annunciato “una incentivazione alla promozione di reti tra imprese e università ed enti di ricerca” per riuscire a “migliorare la capacità di competere anche in termini di finanziamenti anche a livello europeo” e il suo “personale impegno” alla “semplificazione dei bandi, per renderli più fruibili, accessibili e semplici”. 
L'ultimo diktat di Marissa Meyer: Yahoo! Italia srl chiude la sede, Irlanda la nuova destinazione. VIDEO - La decisione.
Roma, 5 febbraio 2014 - Yahoo! abbandona l'Italia e trasloca in Irlanda: per gli utenti del Bel Paese cambiano le condizioni di privacy. A partire dal prossimo 21 marzo Yahoo! Italia Srl verrà infatti chiusae i suoi servizi continueranno a essere forniti dalla società irlandese Yahoo! Emea Limited, che  - la nota non lo dice ma il fatto è evidente - in Irlanda usufruirà di una fiscalità di vantaggio. Lo annuncia la stessa società in un'email spedita agli utenti. Se l'utente continuerà a utilizzare i servizi di Yahoo! Il contratto sarà contestualmente trasferito da Yahoo! Italia srl a Yahoo! Emea Limited, il che implica l'accettazione di modifiche delle condizioni generali per l'utilizzo del servizio e della politica sulla privacy. L'utente che non intenda accettare le modifiche, è tenuto a chiudere il suo account prima del 21 marzo.  ECONOMIE DI SEDE - Il trasferimento, che si inserisce nel più generale consolidamento delle operazioni europe voluto dal ceo, Marissa Meyer, nota alla cronache per aver abolito il telelavoro e ordinato a tutti i dipendenti Usa di accettare il rientro nei ranghi, comporta pertanto che tutti i servizi internet di Yahoo! (Yahoo Mail, Yahoo Messenger, Flickr, Yahoo Answers, Yahoo Toolbar, Yahoo Mappe) saranno prestati all'utenza italiana secondo la legge irlandese. "Al fine di promuovere una maggiore collaborazione e innovazione, stiamo aumentando il nostro organico a Dublino, continuando così a concentrare piu' 'Yahoos' in meno sedi", si legge nel testo dell'email. TRATTAMENTO IRISH' - "La principale modifica consiste nel fatto che Yahoo Emea, in qualità di nuovo fornitore dei servizi per i nostri utenti europei, sostituirà Yahoo! Italia Srl come titolare del trattamento dei dati, responsabile della gestione e delle tue informazioni personali. Yahoo Emea rispetterà le normative irlandesi in materia di privacy e tutela dei dati personali, basate sulla Direttiva europea per la protezione dei dati personali". L'aspetto e la funzionalità dei siti Yahoo! non saranno invece soggetti a modifiche.
Alitalia, Del Torchio assicura: "Intesa con sindacati arriverà presto" VIDEO L'attacco di Lufthansa.
Roma, 4 febbraio 2014 - “C'è la disponibilità di tutti ad andare avanti rapidamente”, “continuiamo a lavorare per una soluzione che sono convinto arriverà presto”. E’ quanto ha affermato l’amministratore delegato dell’Alitalia, Gabriele Del Torchio, incontrando i giornalisti al termine dell’incontro con i sindacati.
Microsoft, è arrivata la "svolta": Nadella prende il timone, Gates diventa 'consulente tecnologico'.
New York, 4 febbario 2014 - Le grandi società sono quelle che sanno voltare pagina. Microsoft colpisce nel segno affidando il timone dell'azienda all'indiano Satya Nadella, 47 ingegnere indiano di Hyderabad, promosso al grado di ceo, (l'amministratore delegato in salsa americana). L'attuale numero uno della divisione che si occupa di cloud computing prenderà il posto dell'uscente Steve Ballmer, che lo scorso agosto aveva annunciato il proprio addio entro un anno, mentre il co-fondatore e presidente Bill Gates assumerà un nuovo ruolo, quello di consulente tecnologico. CHI E' - Nadella, in forza a Microsoft dal 1992, ha nel tempo contribuito a definire strategie e cambiamenti tecnici del portafoglio di prodotti e servizi. Si è occupato del passaggio alle tecnologie cloud e dello sviluppo dell'infrastruttura a supporto del motore di ricerca Bing, della console Xbox e del pacchetto Office. Già compnente del Cda, il nuovo a.d. ha subito ringraziato per la fiducia sottolinenado come Microsoft "sia una delle rare società che hanno veramente rivoluzionato il mondo attraverso la tecnologia e non potrei essere più onorato di così per essere stato scelto a guidare l'azienda". Secondo il nuovo ceo, fresco di esplorazioni di scenario, "le opportunità sono vaste, ma per cavalcarle dobbiamo concentrarci, muoverci velocemente e continuare a trasformare. Gran parte del mio lavoro consisterà nell'accelerare l'abilità di portare prodotti innovativi ai nostri consumatori in modo veloce". ORGANIGRAMMA - Nuovo incarico anche per Bill Gates, fondatore della società e fino a oggi presidente: continuerà a sedere nel Cda, ma come consulente tecnologico, e "dedicherà più tempo alla società, sostenendo Nadella nel delinerare la direzione dell'aziende in termini di prodotto e tecnologia", come si legge nel comunicato.  La poltrona di presidente passa dunque a John Thompson, ex amministratore delegato del colosso dei software Symantec e attualmente consigliere indipendente del Cda, incarico che continuerà a mantenere. PROVA MERCATI - Nadella ha una buona reputazione all'interno della società e piace agli analisti di Wall Street, ma non ha mai guidato un'azienda delle dimensioni di Microsoft, che l'anno scorso ha messo a segno un fatturato di 78 miliardi di dollari. 
Alitalia-Etihad, rush finale per l'accordo. Ma Lufthansa attacca: "Sono aiuti di Stato".
Roma, 3 febbraio 2014 - Giorni decisivi per Alitalia, come conferma l’amministratore delegato Gabriele Del Torchio. "Siamo nella fase più importante della trattativa, che parte questa settimana con lo scambio di informazioni per redigere insieme il nuovo piano industriale di Alitalia all’interno della logica Etihad, per mettere in sicurezza l’azienda e guardare con serenità al futuro", ha detto infatti l'a.d. a Radio1 Rai. "Adesso ovviamente entreremo nella fase più delicata - ha aggiunto - l’ottimizzazione dello stato patrimoniale sarà molto importante e anche la struttura del debito, soprattutto con l’idea di mettere in sicurezza l’azienda. Faremo dei passi avanti anche su questo". "Io sono realista - ha proseguito il manager della compagnia italiana -. Negli ultimi mesi abbiamo fatto cose importanti: l’aumento di capitale, la nuova base di azionisti tra cui le due banche più importanti d’Italia e Poste italiane, oltre agli azionisti storici. Ora ci stiamo concentrando sulle prossime mosse, per guardare al futuro, e con Ethiad si va esattamente in questa direzione". Ottimista il numero uno della compagnia anche sulla trattativa con i sindacati, che prosegue dopo che l’azienda ha ritirato la proposta di cassa integrazione a zero ore: "Continueremo la discussione con sindacati, penso che il senso di realismo avrà il sopravvento, ho avvertito una chiara disponibilità delle forze sindacali e di tutte le donne e gli uomini che lavorano in Alitalia". LUFTHANSA: "SONO AIUTI DI STATO" - Intanto Lufthansa va all'attacco dell'operazione, definendolo una forma di aiuto di Stato mascherato. "Noi chiediamo alla Commissione Ue - scrive in una nota il gruppo tedesco - di proibire tali tattiche di aggiramento" delle regole della concorrenza. "Diciamo no - si legge ancora - alle sovvenzioni a ripetizione così come alla nazionalizzazione parziale di compagnie aeree europee a prescindere dal fatto che queste provengano da Stati europei o da Stati e società pubbliche al di fuori della Ue". LA REPLICA DI LUPI - Immediata, però, è giunta la replica del ministro dei Trasporti Maurizio Lupi, il quale puntualizza che si tratta di una trattativa "tra privati". "Aiuti di Stato? Aggiramento mascherato delle regole della concorrenza? Sembra piuttosto Lufthansa quella che teme la concorrenza", scrive in una nota ufficiale il ministro. "Al governo italiano, come al governo di ogni Paese, spetta la politica nazionale delle infrastrutture, e in questo senso sta solo facendo il suo dovere auspicando a livello politico che l’accordo vada in porto. Non permetteremo che si continui a usare l’Unione europea come alibi per bloccare, in questo caso sì, la concorrenza nel comparto aereo. Capiamo il fastidio di Lufthansa nel veder crescere un concorrente a livello europeo e mondiale, ma non possiamo accettare che si usi l’Europa per impedire che l’Italia giochi il suo ruolo in un settore strategico per il nostro paese". TAJANI: "NON VEDO VIOLAZIONI" - E sull'argomento si è espresso il vicepresidente della Commissione europea Antonio Tajani. "A me sembra che la trattativa non comporti interventi in violazione delle regole della concorrenza - ha detto a margine di una conferenza stampa - l’importante è che tutto venga fatto nel rispetto delle regole comunitarie e nel rispetto dei prezzi di mercato". "Anche come vecchio commissario ai Trasporti - ha concluso - non vedo ipotesi di aiuti di Stato"
Borse, Milano chiude in rialzo con banche. Tonfo di Tokyo.
Roma, 4 febbraio 2014 - Chiusura positiva per la Borsa di Milano, con il Ftse Mib in rialzo sul finale dello 0,60% a 19.019 punti e l’All Share dello 0,52% a 20.236 punti. Piazza Affari ha archiviato la seduta sui massimi, dopo una giornata in altalena, condizionata in avvio dai timori per la tenuta dell’economia e dalla caduta dei mercati asiatici. Il buon andamento di Wall Street, sostenuta dalla corsa di Microsoft, ha permesso alle borse di consolidare i guadagni; in un’Europa contrastata, Milano è stata la migliore grazie al comparto bancario. Bene Intesa Sanpaolo (+2,31%), sotto i riflettori per le indiscrezioni sull’ipotesi di creazione di una ‘bad bank’; tra i titoli migliori, spiccano Yoox (+6,59% con volata sul finale) e Fiat (+2,03%). Nel comparto bancario, salgono anche Unicredit (+1,12%) e Mps (+1,81%); bene le popolari (Bpm +2,81%, Banco Popolare +1,1%, Ubi banca +1,46%) mentre scendono Mediobanca (-0,38%) e Bper (-0,46%). Segni positivi per Generali (+0,7%) e Unipolsai (+0,18%). Tra gli industriali, bene Finmeccanica (+0,40%) e resta invariata Pirelli. Nel comparto energetico, Enel guadagna l’1,03% (i conti sono stati diffusi a mercato chiuso); Saipem cede l’1,29% ed Eni lo 0,48%. Telecom guadagna lo 0,88%, dopo una prima parte di seduta debole: giovedi’ il gruppo riunira’ un cda, che dovrebbe affrontare il tema della governance. Stm guadagna l’1,18% e Mediaset lo 0,38%. Nel lusso, ribasso per Luxottica (-1,66%) mentre salgono Ferragamo (+1,58%) e Tod’s (+0,26%). Il balzo di Yoox, che presentera’ nei prossimi giorni i conti, sarebbe da collegare alle voci di una quotazione in arrivo per la ‘concorrente’ Zalando. Fuori dal Ftse Mib, Carige guadagna il 2,33% sulle indiscrezioni relative a un possibile interesse a entrare nel capitale da parte della famiglia Malacalza e di Andrea Bonomi. TOKYO - Come ricordato, dopo il lunedì nero di ieri nelle Borse europee, con Milano maglia nera, oggi chiusura in picchiata per la Borsa di Tokyo dopo i dati negativi nel settore manifatturiero Usa che hanno indebolito il dollaro e depresso Wall Street.      
Electrolux, i sindacati rigettano "completamente" il piano di tagli dell'azienda.
Roma, 3 febbraio 2014 - I sindacati metalmeccanici Fim, Fiom e Uilm “rigettano completamente” il piano di tagli avanzato da Electrolux per mantenere la produzione in Italia. E’ la posizione espressa al termine del coordinamento sindacale unitario su Electrolux svoltosi oggi a Mestre. “Abbiamo bisogno del tavolo ministeriale per cominciare a discutere - ha detto Maurizio Geron, della Fim Cisl - ma tutti, Regioni e Governo, devono mettere qualcosa. Non possono essere solo i lavoratori, che hanno già dato fin troppo”. I sindacati in sostanza, ha spiegato Geron, vogliono capire che cosa sono disposte a mettere concretamente, al di là della disponibilità, le Regioni nei cui territori si trovano le fabbriche di Electrolux, e allo stesso modo qual è il contributo del Governo. “Per questo - ha aggiunto - abbiamo bisogno del tavolo ministeriale, convocato per il 17 al Mise, per cominciare a discutere. La cosa certa e’ che non siamo disposti ad accettare tagli occupazionali o del salario. questa è la nostra pregiudiziale”. Il coordinamento sindacale di Mestre non ha sortito invece decisioni su nuove eventuali mobilitazioni, che potrebbero essere discusse domani. PIANO A PORCIA - Electrolux ‘’conferma ufficialmente l’impegno’’ a presentare un piano industriale per lo stabilimento di Porcia (Pordenone) il 17 febbraio prossimo.E’ quanto afferma l’azienda in una nota nella quale precisa che ‘’in piena trasparenza e onesta’ intellettuale per Porcia ritiene ancora non completata l’indagine’’, auspicando, contributi di soggetti locali o nazionali, con ‘’idee e provvedimenti migliorativi’’, in grado di ‘’cambiare lo stato dei costi di prodotto’’. Nella nota Electrolux ‘’rileva con gratitudine gli sforzi compiuti da Unindustria Pordenone per un piano territoriale che potra’ portare, se avra’ successo, contributi anche alla fabbrica di Porcia’’. Analogo ‘’apprezzamento e gratitudine’’ Electrolux esprime alla Regione Friuli Venezia Giulia ‘’per la sua disponibilita’ concreta e dichiarata, nella certezza che elementi specifici e contabilizzabili possano affluire prima del 17 febbraio per aggiornare lo stato di contenimento del costo del prodotto nella fabbrica di Porcia’’. Per quanto riguarda la situazione complessiva, Electrolux ribadisce ‘’il suo impegno a rimanere in Italia con il piu’ elevato grado possibile e sostenibile di occupazione e di attivita’’’. L’azienda ricorda in tal senso che in Italia vi sono 6.185 addetti su circa 25.000 totali in Europa, dei quali 4.540 impiegati nelle cinque unita’ produttive. Electrolux apre quindi al dialogo dichiarando ‘’piena fiducia che si possa entrare in una nuova fase di discussione e confronto nella quale si esaminino eventuali controproposte non negando i problemi o esasperando il conflitto o, in qualche caso, mistificando la realta’’’.
Lunedì nero per le Borse. Milano maglia nera: -2,63%. Chiusura negativa anche per Wall Street.
Milano, 3 febbraio 2014 - Piazza Affari chiude in netto calo la prima seduta settimanale, condotta sin dalle fasi iniziali in flessione sui timori provenienti dalle economie dei paesi emergenti e dall’inatteso calo dell’indice Ism manifatturiero degli Usa.  Il risultato finale ha visto il Ftse Mib arretrare del 2,63% a quota 18.907 punti, sui minimi di giornata e con il record di peggior mercato tra i principali del Vecchio continente. In linea l’All Share (-2,48% a 20.132 punti).   A penalizzare l’andamento del paniere principale, la performance di finanziari, Fiat e Telecom Italia. Tra i bancari Unicredit ha perso il 3,94%, Mediobanca -3,15%, Banco Popolare, addirittura sospesa per eccesso di ribasso, ha lasciato il 6,99%. Piu’ contenuto il calo di Intesa Sanpaolo (-2,89%) nel giorno in cui il Financial Times ha scritto che l’istituto starebbe valutando la costituzione di una ‘bad bank’ in cui far confluire i crediti deteriorati. Tra gli altri finanziari, Generali -2,49%.  Fiat ha perso il 3,52%, mentre, tra gli altri industriali a maggior capitalizzazione, Finmeccanica ha archiviato la sessione con un -3,22% e Pirelli, con un calo piu’ contenuto, ha segnato -0,33%.  Telecom Italia, in vista del cda del 6 febbraio, ha lasciato il 3,03%.  Negativi anche gli energetici: Eni -2,02%, Enel -2,89%. Chiusura in territorio negativo anche per Wall Street. Il Dow Jones perde il 2,06% a 15.375,24 punti, il Nasdaq cede il 2,61% a 3.996,96 punti mentre lo S&P 500 lascia sul terreno il 2,3% a 1.742,2 punti
Alitalia-Etihad, nozze vicine: appena 30 giorni di verifiche prima di formalizzare l'intesa.
Roma, 2 febbraio 2014 - Etihad Airways e Alitalia hanno iniziato la fase finale del processo di 'due diligence' - ovvero l'analisi completa dei conti e dello stato dell'azienda - finalizzata al possibile investimento della compagnia degli Emirati in Alitalia. Lo hanno confermato oggi James Hogan, Presidente e Chief Executive di Etihad Airways, e Gabriele Del Torchio, Chief Executive di Alitalia. Nei prossimi 30 giorni le compagnie con i propri advisor definiranno come sviluppare una strategia comune per soddisfare gli obiettivi di entrambe le parti. OBIETTIVO SOSTENIBILITA' - Eventuali problematiche che potrebbero impedire la creazione di un adeguato business plan - fa sapere la compagnia - dovranno essere risolte per garantire l'implementazione di un piano che possa portare Alitalia ad una redditività sostenibile. Etihad Airways è operativa dal 2003 e ha trasportato nel 2013 circa 12 milioni di passeggeri. Dal suo hub all'Abu Dhabi International Airport, Etihad Airways serve 102 destinazioni per il trasporto passeggeri e merci in Medio Oriente, Africa, Europa, Asia, Australia e America con una flotta di 89 velivoli Airbus e Boeing. Sono stati ordinati altri 220 aerei, tra cui 71 Boeing 787 Dreamliners, 25 Boeing 777-X, 62 Airbus A350 e 10 Airbus A380, il più grande aereo passeggeri del mondo. Etihad Airways ha investimenti in Air Berlin, Air Seychelles, Virgin Australia, Aer Lingus e Jet Airways. Nel primo trimestre del 2014, non appena ottenute le ratifiche regolamentari, Etihad Airways acquisira' il 49 per cento di Air Serbia e il 33,3 per cento di Darwin Airline. Darwin Airline sarà ribrandiz zata in Etihad Regional. BENEDIZIONE DI GOVERNO - "Ho accolto con soddisfazione la dichiarazione Ethiad-Alitalia" rende noto il presidente del Consiglio, Enrico Letta, in trasferta ad Abu Dhabi. "Sosteniamo fortemente la finalizzazione positiva di questa intesa, faremo la nostra parte e sono certo che in Italia tutti quelli che hanno voce in capitolo, faranno la loro parte. E' fondamentale che ognuno si assuma le proprie responsabilità" è la promessa del premier. CONFINDUSTRIA A FAVORE - "L'alleanza strategica con un gruppo forte, che ha abbia voglia di investire e che non penalizzi ruolo del nostro Paese, è una cosa positiva" è il commento all'operazione del presidente di Confindustria, Giorgio Squinzi, intervistato da Lucia Annunziata su Rai3 a In 1/2h.
Consumi, la crisi porta sulle nostre tavole il cibo scaduto: lo mangiano sei italiani su dieci.
Roma, 1 febbraio 2014 - Solo fino a poco tempo fa, buttavamo tutto, il giorno stesso della data di scadenza: e così finiva in pattumiera cibo del tutto commestibile. Ma la crisi, quando picchia duro e si prolunga come ora, ha indotto anche i prudenti italiani a 'sgarrare' sulle date di scadenza, con dati che cominciano a essere preoccupanti.  Nell’ultimo anno sei italiani su dieci (59 per cento) hanno mangiato cibi scaduti. è quanto emerge da un sondaggio online condotto dal sito www.coldiretti.it sugli effetti della crisi sui consumi delle famiglie. In particolare - sottolinea la Coldiretti - ben il 34 per cento dei rispondenti ha portato in tavola alimenti fino ad una settimana dopo la data di scadenza, ma ben il 15 per cento fino ad un mese e l’8 per cento anche oltre, mentre il 2 per cento degli italiani non guarda mai la data di scadenza. In generale, consumare prodotti alimentari oltre la data di scadenza può esporre - sottolinea la Coldiretti - a rischi rilevanti per la salute mentre nel migliore dei casi significa portare in tavola alimenti che hanno perso le proprie caratteristiche di gusto o aroma, ma anche nutrizionali. Si tratta di una tendenza preoccupante che conferma gli effetti negativi della crisi sulla qualità dell’alimentazione degli italiani che hanno dovuto tagliare la spesa, ridurre gli acquisti di alimenti indispensabili per la dieta e rivolgersi a prodotti low cost che non sempre offrono le stesse garanzie qualitative. Gli acquisti di frutta e verdura nel 2013 sono scesi al minimo da inizio secolo con le famiglie che - prosegue la Coldiretti - hanno messo nel carrello appena 320 chili di ortofrutta nel corso del 2013, oltre 100 chili in meno rispetto al 2000 mentre il 16,8 per cento degli italiani non possono permettersi un pasto proteico adeguato ogni due giorni secondo l’Istat. Ad aumentare sono solo le vendite di prodotti alimentari low cost nei discount che sono gli unici a dare segnare un aumento nel corso del 2013 (+1,7 per cento) mentre le gli acquisti alimentari degli italiani scendono complessivamente del 3,9 per cento. Per essere pienamente consapevoli dei pericoli che si corrono nel consumare alimenti scaduti occorre conoscere - prosegue la Coldiretti - la differenza tra la data di scadenza vera e propria e il termine minimo di conservazione che viene indicato sulle confezioni. La data di scadenza vera e propria - precisa la Coldiretti - è la data entro cui il prodotto deve essere consumato ed anche il termine oltre il quale un alimento non può più essere posto in commercio. Tale data di consumo non deve essere superata altrimenti ci si può esporre a rischi importanti per la salute. Si applica ai prodotti preconfezionati, rapidamente deperibili da un punto di vista microbiologico ed è indicata con il termine “Da consumarsi entro” seguito dal giorno, il mese ed eventualmente l’anno e vale indicativamente per tutti i prodotti con una durabilità non superiore a 30 giorni. A differenza il Termine Minimo di Conservazione (TMC) riportato con la dicitura “Da consumarsi preferibilmente entro” indica la data fino alla quale il prodotto alimentare conserva le sue proprietà specifiche in adeguate condizioni di conservazione. Cioè indica soltanto la finestra temporale entro la quale si conservano le caratteristiche organolettiche e gustative, o tutt’al più, nutrizionali, di un alimento, senza con questo comportare rischi per la salute in caso di superamento seppur limitato della stessa. Si sottolinea però che tanto più ci si allontana dalla data di superamento del TMC, tanto più vengono a mancare i requisiti di qualità del prodotto , quale il sapore, odore, fragranza, ecc. Attualmente - spiega la Coldiretti - solo pochi alimenti hanno una scadenza prestabilita dalla legge come il latte fresco (7 giorni) e le uova (28 giorni). Per tutti gli altri prodotti la durata viene stabilita autonomamente dagli stessi produttori, in base ad una serie di fattori che vanno dal trattamento tecnologico alla qualità delle materie prime, dal tipo di lavorazione e di conservazione per finire con l’imballaggio. Per questo, non è difficile, durante un controllo commerciale, vedere due prodotti simili, ma di marchio differente con data di scadenza diversa. è infatti compito di ogni singola azienda effettuare prove di laboratorio sui propri prodotti, per misurare la crescita microbica e valutare dopo quanti giorni i valori organolettici e nutrizionali cominciano a modificarsi in modo sostanziale. Il risultato è ad esempio che - continua la Coldiretti - per l’olio d’oliva extra vergine alcune aziende consigliano il consumo entro 12 mesi, altre superano i 18, con il rischio di perdere le caratteristiche nutrizionali e di gusto secondo studi del dipartimento di Scienze e tecnologie alimentari e microbiologiche dell’università di Milano. Tali ricerche evidenziano come gli effetti del mancato rispetto dei tempi di scadenza variano - continua la Coldiretti - da prodotto a prodotto: per lo yogurt, che dura 1 mese, il prolungamento di 10-20 giorni non altera l’alimento, ma riduce il numero dei microrganismi vivi, mentre al contrario per i pomodori pelati quasi tutte le confezioni riportano scadenze di 2 anni anche se la qualità sensoriale è certamente migliore se si consumano prima. La tentazione di mangiare cibi scaduti è spesso dettata nelle case anche dalla volontà di ridurre gli sprechi che secondo l’indagine Coldiretti/Ixè ha coinvolto più di sette italiani su dieci (73 per cento) nel 2013.
Buon compleanno Facebook: oggi festeggia 10 anni di clic.
Roma, 4 febbraio 2014  - Facebook compie 10 anni. Era il 4 febbraio del 2004 quando, dalla sua stanza nel campus di Harward, Mark Zuckerberg dava la vita a quello che sarebbe diventato il principale social network al mondo. Iniziò con solo quattro persone: con i cofondatori Dustin Moskovitz, Chris Huges e Eduardo Saverin. In meno di un anno, a dicembre, già contava 1 milione di iscritti. Oggi hanno raggiunto quota 1,23 miliardi, calcolando solo gli utenti mensili attivi. La società, sbarcata in Borsa nel 2012, celebra il suo decimo anniversario mettendo a disposizione un link (https://www.facebook.com/lookback) a cui tutti gli utenti possono accedere a “A Look Back”, un video personalizzato che raccoglie i momenti più significativi che ciascuna persona ha condiviso con i propri amici, dal momento dell’iscrizione a oggi. L’ascesa del social network è avvenuta passando da diverse tappe chiave. Nel 2005, a ottobre, da un lato veniva introdotta la nuova funzionalità “foto”, dall’altro diverse scuole internazionali venivano aggiunte alla rete Facebook. Nel 2006 invece c’è lo sbarco sui dispositivi mobili e l’introduzione dei “news feed”, mentre a settembre l’iscrizione si apre a tutti, e la rete smette di essere prerogativa dell’u8niverso studentesco e accademico. Nel 2008 arrivano sia la chat di Facebook sia la app per dispositivi Apple. Nel 2009 compare il taso “mi piace”. Nel 2010 il social network è ormai una realtà globale che raggiunge 500 milioni di iscritti. La storia più recente vede due tappe storiche nel 2012, l’acquisizione di Instagram e il già citato maxi sbarco in Borsa, che avrà un avvio ruvido ma poi, dopo molti mesi, ripagherà gli investitori con gli interessi. Nel 2013 le utenze attive mensili hanno superato la soglia simbolica di 1 miliardo, mentre quelle da dispositivi mobili hanno oltrepassato 100 milioni. La rete Facebook oggi conta oltre 201 miliardi di collegamenti tra “amici”, ogni giorni vengono cliccati 6 miliardi di “mi Piace” e condivise 400 miliardi di foto. E con soli 6.337 dipendenti nel mondo il social network riesce a conseguire un fatturato trimestrale che supera i 2 miliardi di dollari.
Anche i mormoni 'aprono' a Facebook: permesso ai missionari.
Roma, 1 febbraio 2014 - Anche all’interno della chiesa Mormone qualcosa sta cambiando e le nuove tecnologie sembrano non essere più guardate con la stessa circospezione di qualche anno fa. Dal 2010 un piccolo gruppo (nella più totale segretezza) ha iniziato a usare Facebook nelle missioni nel mondo dei fedeli volontari della dottrina della Chiesa di Gesù Cristo dei santi degli ultimi giorni, questo il nome ufficiale della confessione religiosa. Le missioni, che i fedeli devono autofinanziarsi, solitamente durano due anni per gli uomini e 18 mesi per le donne. La decisone di usare Facebook rappresenta un netto cambio di prospettiva, come racconta in un lungo articolo la versione online del mensile Atlantic: durante questo periodo, infatti, i missionari non possono usare il telefono cellulare e internet, nè guardare film, a eccezione di quelli strettamente legati alla fede. Hanno la possibilità di chiamare a casa solo due volte all’anno, il giorno della Festa della mamma e a Natale. Fino all’aprile del 2013 i fedeli, per mantenere i contatti con le proprie famiglie, potevano solo scrivere lettere. Oggi hanno la possibilità di accedere alla loro mail una volta a settimana e per un tempo molto limitato. Oltre a questo, la totale astinenza dalla tecnologia è prevista (sostiene la chiesa) per non distrarre i suoi servitori dal vero obiettivo del loro lavoro in giro per il mondo. Per questo - spiega Atlantic - la possibilità di accedere a Facebook data a Brandon Gonzales e ad altri suoi compagni di missione è stata tenuta segreta. Ma la mossa è stata seguita da altri esperimenti hi-tech: alcuni missionari hanno avuto la possibilità di aprire un blog in cui parlare della loro esperienza. E ancora, altri - un gruppo di Mosca - hanno avuto in regalo un iPod Touch con già scaricato dizionario russo-inglese e i testi sacri. Storicamente i mormoni hanno sempre avuto un ottimo rapporto con le nuove tecnologie: la prima linea che collegava gli Stati Uniti all’Europa con il telegrafo fu costruita grazie all’aiuto di molti volontari della chiesa, che ha il suo quartier generale a Salt Lake City, in Utah. La prima televisione fu inventata da un mormone, Philo Farnsworth, e ancora, negli anni di internet, il gruppo ha lanciato diverse campagne online, usando un nome (mormoni appunto) che non aveva mai amato, ma che era molto più riconoscibile dalle masse rispetto a Chiesa di Gesù Cristo dei santi degli ultimi giorni. Tornando a Facebook - continua Atlantic - anche se indossano cravatta e vestito, i missionari sono giovani ragazzi di 19-20 anni. Nel 2013 è ancora possibile che un ragazzo americano non usi i social network per due anni? Alla fine la decisione è arrivata nel giugno dello scorso anno, quando il 91enne Elder L. Tom Perry, membro del Quorum dei Dodici Apostoli (il supremo consiglio di anziani della chiesa, ha annunciato la possibilità di usare Facebook, internet e i social network anche durante il periodo della missione.Un’apertura vista positivamente dalla maggior parte dei fedeli.“Nessuno ti apre più la porta al giorno d’oggi”, ha detto ad Atlantic Elder Batchelor, ex presidente di una delle missioni. Facebook invece permette di sprecare meno tempo sulle strade e selezionare le persone con le quali entrare in contatto da un computer. E, magari, creare il primo convertito digitale della chiesa.
Facebook: arriva 'Paper', la nuova app di 'storie'.
Roma, 31 gennaio 2014 - Storytelling e condivisione completamente reinventate. News Feed e sezioni tematiche scelte dall’utente. Arriva Paper di Facebook, la nuova app di storie per consentire agli utenti di iPhone di scoprire contenuti nuovi e notizie aggiornate e condividerli con i propri amici. Sviluppata dai Creative Labs di Facebook, l’applicazione è per ora disponibile sul mercato Usa a partire da lunedì 3 febbraio. L’arrivo di Paper, spiega Fb, “dà un nuovo volto al concetto di storytelling, facendo evolvere le modalità del racconto e della condivisione verso un approccio di interazione e visualizzazione completamente reinventato e ridisegnato. Paper includerà infatti sia le storie Facebook sia sezioni tematiche, interamente personalizzabili in base ai propri interessi e passioni”. La nuova app sarà composta da una prima sezione in cui è visibile il proprio News Feed e da cui è possibile postare e condividere foto, video e messaggi, e da sezioni tematiche personalizzabili per seguire ogni notizia relativa ai propri interessi principali. Saranno disponibili più di dodici aree diverse e riguardanti gli argomenti più disparati tra cui fotografia, sport, food, scienza e design, per creare il “Mio Paper”. I contenti delle sezioni saranno generati un ampio e differenziato mix di informazioni provenienti da influencer e testate autorevoli nel panorama editoriale. “L’esperienza utente - spiega ancora Fb - sarà particolarmente semplice, coinvolgente e dinamica grazie a un design accattivante, una modalita’ di fruizione full screen e un layout essenziale e immediato. Tra le caratteristiche che rendono Paper facile e intuitivo ci sono la possibilità di toccare lo schermo in modo semplice e naturale per selezionare e sfogliare le storie, inclinare il dispositivo per visualizzare le foto panoramiche in alta risoluzione e avviare in automatico video per immergersi in un’esperienza coinvolgente”.
Yahoo! denuncia attacco 'coordinato' alle e-mail.
New York, 31 gennaio 2014 - Yahoo! ha annunciato ieri di avere scoperto “uno sforzo coordinato per accedere in modo non autorizzato” al suo account di posta elettronica Yahoo Mail. Username e password di alcuni utenti del servizio email di Yahoo sono stati rubati e utilizzati per raccogliere informazioni sulle persone con le quali avevano avuto una corrispondenza. La lista di nomi di utenti e le password utilizzate per questo attacco, secondo il gruppo americano, sarebbero stati ottenuti da terzi e usate per ottenere informazioni su utenti e sui loro contatti recenti. La compagnia non  ha specificato quanti account clienti siano stati 'affected'. In più Yahoo! ha precisato di non avere “alcuna prova che ciò sia avvenuto attraverso l’accesso diretto” ai propri sistemi. Il gruppo ha assicurato di avere preso tutte le misure necessarie a proteggere i suoi utenti, in particolare chiedendo loro di cambiare le password per gli account interessati, bloccando eventuali nuovi tentativi di attacco contro i suoi servizi. Al mondo ci sono 273 milioni di e-mail account Yahoo. E' il secondo servizio mail più grande del mondo, dopo Gmail di Google, secondo le ricerche della società comScore. Yahoo ha fatto sapere in un post che “le informazioni ricercate nell’attacco sembrano essere nomi e indirizzi email presi dalla posta inviata più recente degli account coinvolti”. Yahoo! ha infine garantito la sua collaborazione con le forze dell’ordine per identificare e perseguire i responsabili dell’attacco.
Apple pronta a lanciare due nuovi iPhone: "Schermo più grande".
New York, 23 gennaio 2014 - Due nuovi modelli di iPhone potrebbero essere lanciati da Apple entro quest'anno, con una novità: lo schermo ancora più grande. Secondo alcune voci, il gruppo di Cupertino dovrebbe mettere sul mercato uno smartphone con uno schermo più grande di 4,5 pollici e un secondo modello con un display superiore a 5 pollici. Per ora gli iPhone più grandi e in commercio sono il 5S e il 5C, con uno schermo da 4 pollici.La mossa - come sempre non confermata dal colosso californiano - dovrebbe portare Apple a recuperare terreno sui suoi rivali, in particolare Samsung che ha conquistato la fascia di mercato con il Galaxy Note 3 che ha uno schermo da 5,7 pollici. Non solo. Questo tipo di smartphone sono particolarmente ricercati sul mercato cinese e per questo Apple - che ha appena stretto uno storico accordo con China Mobile - potrebbe essere interessata all’affare. “Apple deve lanciare un modello più grande soprattutto per rispondere alla domanda dei mercati emergenti”, ha detto l’analista di Canalys, Jessica Kwee. Oltre a questo - scrive Dow Jones - la società fondata da Steve Jobs potrebbe abbandonare la scocca di plastica degli iPhone 5C, lanciati lo scorso autunno. Inoltre i nuovi telefoni che saranno lanciati nella seconda metà del 2014 non avranno lo schermo curvo, una caratteristica di recente introdotta da Samsung. Tuttavia, ricorda Dow Jones, non esiste alcun progetto definitivo e il gruppo potrebbe cambiare idea durante il corso dell’anno.
Spazio, risvegliata la sonda Rosetta, ora punterà alla cometa / VIDEO.
Roma, 20 gennaio 2014  - La sonda spaziale europea 'Rosetta' è di nuovo regolarmente operativa dopo 31 mesi di "letargo", e si prepara al previsto rendez vous con la cometa 67P/TG: lo ha reso noto l’Agenzia Spaziale Europea (Esa). Il segnale di ritorno dalla sonda - che si trova a 800 milioni di chilometri dalla Terra, pari a 45 minuti-luce - è stato ricevuto alle 19.18 ora italiana. L’obiettivo della missione è quello di acquisire nuove conoscenze sull’evoluzione del sistema solare grazie all’analisi della cometa - che ha un diametro di appena quattro chilometri - su cui 'Rosetta' - lanciata nel 2004 - farà atterrare il modulo 'Philae' nella prossima estate; la sonda accompagnerà la cometa per un tratto della sua orbita fino alla fine del 2015. 'Rosetta' dovrebbe inviare le prime immagini della cometa (nota anche come Churyumov-Gerasimenko) nel prossimo maggio, quando si avvicinerà ad una distanza di due milioni di chilometri dal suo bersaglio; alla fine di maggio effettuerà una manovra di allineamento in previsione del rendez-vous previsto ad agosto, quando si avvicinerà ad un centinaio di chilometri cercando un punto favorevole per l’atterraggio del modulo. 'Philae' - grande più o meno come un frigorifero e dotato di numerosi strumenti di scavo e analisi - dovrebbe ancorarsi alla superficie della cometa nel novembre del 2014: il nome proviene dal sito archeologico dove venne trovato un obelisco che aiutò lops torico francese Jean-Francois Champollion a decifrare la celebre stele in cui onore è stata battezzata la sonda. Lo studio della cometa permetterà agli scienziati di guardare indietro nel tempo di 4.600 milioni di anni, in un’epoca in cui i pianeti non esistevano e il Sole era circondato solo da sciami di asteroidi e comete. 'Philae' studierà le proprietà fisiche della superficie e del sottosuolo del nucleo e la loro composizione chimica, mineralogica e isotopica: questi dati saranno di complemento allo studio globale delle proprietà dinamiche e della morfologia superficiale della cometa effettuato della sonda madre Rosetta.
Brutto Natale per la Nintendo. Allarme sui risultati. "Prevista una perdita da 176 milioni di euro".
Roma, 17 gennaio 2014 - Drastica revisione in peggio delle previsioni di vendita di Nintendo, a riflesso di risultati ben più magri del previsto sulla consolle Wii U, che hanno avuto come conseguenza anche di stroncare le correlate vendite di software e giochi. Ora il gruppo stima che sull’anno fiscale che si chiuderà a fine marzo, le vendite di Wii non supereranno 2,8 milioni di unità, meno di un terzo dei 9 milioni di pezzi indicati nelle precedenti previsioni. Il fatturato totale viene così stimato in caduta del 36 per cento e il produttore giapponese si attende che l’esercizio si chiuda in perdita per 25 miliardi di yen, circa 176 milioni di euro, laddove in precedente stimava un utile netto da 55 miliardi di yen. La previsione di perdita è tanto più deludente dato che Nintendo era appena riuscita a ritrovare risultati in utile nei trimestri passati, a fronte dei precedenti rossi di bilancio che risentivano anche della forza dello yen, la valuta giapponese. Adesso, nemmeno con i pesanti deprezzamenti che lo yen ha registrato, favorendo le esportazioni di tutti i gruppi nippon, la casa riesce ad evitare una ricaduta in rosso. "Non siamo riusciti ad agganciare l’impennata di vendite del periodo prenatalizio", ha ammesso l’amministratore delegato Satoru Iwata. E oltre alle mancate vendite di consolle, secondo il manager l’impatto più duro al fatturato deriva "dal calo sul software".Le difficoltà di Nintendo sembrano il riflesso speculare dei successi degli altri due maggiori player del settore, Sony e Microsoft con le rispettiva PlayStation IV e Xbox One. Specialmente Sony ha registrato vendite da record.
Ecco il sole come non lo avete mai visto: il telescopio rivela un arcobaleno di colori.
Roma, 19 dicembre 2013 - Un arcobaleno di colori. Ecco come si presenta il sole nel nuovo video dell'Osservatorio di dinamica solare (Sdo) della Nasa, basato sui dati che mostrano l'ampia gamma delle lunghezze d'onda (invisibili all'occhio umano) registrate al telescopio. L'Sdo, infatti, ha convertito le lunghezze d'onda in immagini: il risultato è che la nostra stella si trasforma in un vero e proprio arcobaleno. Man mano che il video scorre si può notare come una stessa area possa apparire diversa. Un effetto reso possibile dal fatto che ogni lunghezza d'onda della luce rappresenta la materia solare a specifiche temperature. Così dalle diverse lunghezze d'onda si possono assumere informazioni sui diversi componenti della superficie e dell'atmosfera solare, consentendo agli scienziati di avere un quadro del continuo cambiamento della stella. Ad esempio, la luce gialla è generalmente emanata dalla materia che arde a 10mila gradi Fahrenheit (5.700° Celsius), presenti sulla superficie del sole. La luce ultravioletta, che nell'immagine dell'Osservatorio è indicata dal colore verde, invece, deriva dagli atomi che sono a una temperatura di circa 11 milioni di gradi Fahrenheit (6.300.000° Celsius). Tale lunghezza d'onda è pari a quella delle eruzioni solari, che possono raggiungere temperatura analoghe a queste. Dall'analisi delle immagini - condotta non solo dall'Sdo ma anche da altri enti, come l'Agenzia spaziale europea - gli scienziati potranno seguire come le particelle e il nucleo si muovono nell'atmosfera del sole. Daniela Laganà
Instagram, ecco foto e video diretti.

I Google Glass spopolano in sala operatoria: aiuto per i chirurghi.

Apple dice no al bitcoin: bandite app che usano la moneta digitale.

Ecco le Arance della Salute, frutta sana e una mano all'Airc.
Milano - Un dato, per capire: anche oggi, in Italia, mille persone parleranno con un medico specialista, lo guarderanno negli occhi e subito si sentiranno comunicare di avere un cancro. Un altro dato: 50 anni fa la mortalità era pressoché totale, tanto che i milanesi chiamavano Lazzaretto l'Istituto tumori; ora invece il 57% dei pazienti guarisce e può riprendere una vita normale. Non è successo a caso: dietro c'è l'immenso lavoro di scienziati, medici, ricercatori. Molto è stato fatto, e tanto di quel che è stato fatto l'ha fatto l'Airc, l'Associazione italiana per la ricerca sul cancro. Una realtà che, sabato, torna nelle piazze d'Italia con le sue Arance della Salute e con l'ambizione «di raccogliere tre milioni di euro da destinare alla ricerca», come spiega Maria Ines Colnaghi, il direttore scientifico. E fare in modo che se nel 2014 sono previsti 140mila morti (il 44% donne), nel 2015 la quota possa sensibilmente abbassarsi. Oltre a 700 scuole presidiate già domani, sabato appunto saranno duemila le piazze protagoniste dell'iniziativa gestita, da Bolzano a Palermo, da oltre ventimila volontari. Tutti pronti a distribuire più di 800 tonnellate di agrumi in 330mila reticelle da due chili e mezzo l'una, a 9 euro a confezione. «Arance, certo, e non è un frutto scelto a caso - aggiunge il presidente Piero Serra - Sono quelle rosse, italiane, buonissime e con la concentrazione di vitamila C che contengono aiutano sicuramente a mantenere una dieta sana e equilibrata». Perché è indubbio che l'alimentazione corretta, nella provenzione del cancro, gioca un ruolo fondamentale. Come precisa Antonio Moschetta, il giovanissimo direttore scientifico dell'Istituto oncologico di Bari, un ricercatore diventato quello che è grazie al sostegno ricevuto dall'Airc, che finanziò un suo progetto e ne agevolò il rientro in Italia: «Il cibo è energia, e nutrirsi è l'interazione più forte che il nostro organismo ha con l'ambiente esterno. La nostra è stata una nazione a lungo protetta dalla dieta mediterranea, ma oggi le cose stanno cambiando». Si mangia troppo, si mangia troppo spesso male. Tanto che «l'aumento dell'obesità infantile - avverte Moschetta - potrà far sentire le sue conseguenze nei prossimi trent'anni, se non corriamo subito ai ripari». Che fare, allora? «Informare, prima di ogni altra cosa: e il rapporto con la piazza serve proprio a questo», incalza Maria Ines Colnaghi. Ma poi è sulla ricerca che bisogna spingere. Con estrema attenzione alla selezione. «Selezioniamo i progetti sulla base di criteri scientifici e li sosteniamo fino in fondo: la meritocrazia è fondamentale». Come tutta la filiera del finanziamento, certificata e visibile su internet. Oltre un milione e 600mila cittadini hanno destinato il 5 per mille all'Airc lo scorso anno. E i soci sono un milione e mezzo. Piero Fachin @pierofachin
Botti di Capodanno: ecco i rischi per la salute.
Roma, 31 dicembre 2013 - Con il Capodanno tornano i ‘botti’, e con essi tutti i pericoli per la salute che, soprattutto chi li usa con poca attenzione o ne acquista di illegali, inevitabilmente corre. A spiegare cosa può accadere prendendo questi rischi alla leggera é Giovanna Vitelli, medico capo della direzione centrale Sanità della Polizia di Stato. Le maggiori lesioni a cui si può andare incontro, spiega la dottoressa, riguardano patologie “di estrema gravita’, perché si tratta dell’impatto di sostanze incandescenti con il corpo che provocano spesso dei danni gravissimi. Per questo l’infortunato deve essere immediatamente soccorso e trasportato all’ospedale piu’ vicino”. Le parti del corpo piu’ a rischio sono sempre le stesse: le mani, le braccia, il volto, gli occhi e le orecchie, che vengono esposti al rischio di “ustioni di tutti i tipi, dal primo al secondo e terzo grado fino alla lacerazione e allo sfacelo traumatico dei tessuti”. Con conseguenze gravissime, che in casi estremi, mette in guardia Vitelli, “possono portare all’amputazione di intere parti del corpo, come dita e mani, ma anche all’enucleazione del bulbo oculare”. I possibili danni alla salute non provengono però solo dall’esplosione accidentale o incontrollata di un fuoco artificiale, ma sono legati anche all’inalazione di fumi e di polveri sottili. “Particolare cautela deve essere prestata dalle persone che gia’ soffrono di asma o di allergia a metalli- avverte il medico della Polizia- perché i fumi contengono una notevole quantita’ di arsenico e di metalli pesanti in generale e sono costituiti da particelle fini e sottili inferiori al millimicron che penetrano negli alveoli polmonari e poi si immettono nella circolazione sanguigna, col rischio che si depositino negli organi vitali”. Per questo, conclude la dottoressa, “attenzione particolare va prestata ai bimbi, che inalando questi fumi possono sviluppare immediatamente delle reazioni allergiche anche gravi, e alle persone asmatiche, con un’attenta sorveglianza soprattutto laddove ci fossero persone epatopatiche, nefropatiche o cardiopatiche”.
Istat: calano i decessi in Italia. Cuore e tumori i due "big killer".
Roma, 19 dicembre 2013  - Nel 2010 in Italia sono stati registrati 584.615 decessi: 285.068 uomini e 299.547 donne. Di questi, 1.863 sono avvenuti nel primo anno di vita, nel 2009 erano 2.046. Tra questi, 1.040 tra i maschi e 823 tra le femmine. Sono i dati emersi dall’annuario dell’Istat e relativi al 2010. Da cui si evince anche che gli italiani sono tra i più longevi in Europa, secondi solo alla Germania. In un anno si é registrata una sensibile diminuzione sia del numero assoluto di decessi nel primo anno di vita sia del tasso di mortalità infantile che da un valore pari a 3,6 per mille nati vivi passa a 3,3 per mille. Una riduzione che porta la mortalità infantile al livello più basso osservato finora in Italia: si é ridotta del 7,7% rispetto al 2009 e del 9,6% rispetto al 2006. Secondo i dati Istat, circa il 70% della mortalità complessiva é legata a malattie del sistema circolatorio, con un valore pari a 366,4 per 100 mila abitanti, e i tumori. Come nel 2009, anche nel 2010 le malattie del sistema circolatorio costituiscono, per gli uomini, la seconda causa di morte con un quoziente di 329,3% per 100.000 abitanti, mentre per le donne il quoziente di mortalità é pari a 401,4% e resta il piu’ alto rispetto alle altre cause. I tumori, con il 30% del totale dei decessi, costituiscono, invece, la prima causa di morte per gli uomini, con un quoziente di 336,8 per 100 mila abitanti, e la seconda per le donne, 244,7 per 100.000. Al terzo posto nella graduatoria delle mortalità, ci sono i decessi per malattie del sistema respiratorio. Per quanto riguarda le differenze generazionali, tra gli under 14, i decessi per tumori e malattie del sistema circolatorio rappresentano solo il 38,6%. Nei giovani tra i 15 e 29 anni, la percentuale é ancora piu’ ridotta e si ferma al 22,2%. Nelle età centrali, 30-59 anni, le principali cause di morte sono i tumori maligni. In generale, al crescere dell’età i decessi riconducibili a malattie del sistema circolatorio aumentano. Sul piano territoriale, i livelli più elevati di mortalità si registrano nelle regioni del centro e del nord rispetto a quelle del mezzogiorno dove si riscontrano più bassi livelli di mortalità per tumori. I dati registrano, invece, una più elevata mortalità infantile nelle regioni del sud rispetto a quelle del nord: 3,9 decessi per mille nati vivi contro 2,9 per il Nord. Fanno eccezione la Liguria e il Friuli-Venezia Giulia con valori del quoziente superiori alla media nazionale, rispettivamente 3,8 e 3,4 per mille nati vivi. 
Letta: "Lunedì al Colle, sblocco situazione". Renzi: "Era ora".
Roma, 8 febbraio 2014 - "Qui mi sono preso 24 ore di ossigenazione. Lunedì prenderò un'iniziativa per sbloccare la situazione". Enrico Letta parla da Sochi, dove si è recato per portare il sostegno agli atleti italiani che partecipano alle Olimpiadi invernali, e annuncia il suo impegno per sbloccare l'impasse politica in cui si trova l'Italia. Con indosso la maglia della tuta degli azzurri, Enrico Letta non parla solo di sport anche se è allo sport che fa riferimento nell'escludere "paralleli" tra le staffette dei tedofori dei Giochi di Sochi e quelle politiche. "Ho giudicato positivamente la riunione del Pd dell’altro giorno, mi fido dei vertici del mio partito e credo che questa iniziativa che assumerò dopo aver parlato con il capo dello Stato avra effetti positivi, ma ne parleremo in Italia", aggiunge il premier. E sempre allo sport fa riferimento per rispondere a chi gli chiede dei messaggi arrivati ieri da Matteo Renzi. "So quanto il gioco di squadra sia fondamentale nello sport e nella sua organizzazione, ed è per questo che faccio il mio in bocca al lupo a Malagò", dice Letta che sottolinea come "lo sport non è un ‘one man show’ ma un gioco di squadra dove tante professionalità e persone giocano insieme". Inevitabile arriva anche il riferimento al suo esecutivo. "La mia squadra di governo è sempre molto coesa e ne sono molto contento. E’ una squadra - sottolinea - che ha sempre lavorato d’amore e d’accordo". Poi si toglie un sassolino dalla scarpa: "Se fate paragoni tra questa e squadre di governo del passato, vi ricorderete fuochi d’artificio...". E a proposito del tweet del segretario Pd sulla 'convenienza' di puntare alle elezioni, il premier controbatte parlando di un altro 'cinguettio': "Ieri da qui ho twittato la foto dell'incontro con Ban Ki Moon, è l'unico tweet che ho voluto fare da qui, per esprimere con chiarezza cosa vol dire, per me, dove stiamo e cosa facciamo, i valori che professiamo e per i quali schieriamo l'Italia". RENZI - "Benissimo, era ora. Adesso non ci rimane che aspettare" la settimana prossima. Così Matteo Renzi, al suo arrivo a Sassari, commenta l’annuncio del premier sull'incontro con Napolitano. "Quando mi parlano di rimpasti mi vengono tutte le bolle. Allora prendo e scappo a Firenze, a stare in mezzo alla gente", ha poi detto il segretario del Pd. TOTI - Intanto il consigliere politico di Forza Italia, Giovanni Toti, invita ad attuare "le riforme che Renzi e Berlusconi hanno concordato". "E' l’unica soluzione per questo Paese - spiega -. Leggendo i giornali sembra di essere tornati al 1998; ai balletti tra Prodi e D’Alema. Quel che è certo è che l’esperienza delle grandi intese è finita". Quando all'organizzazione interna di Forza Italia, Toti aggiunge: "Il partito è Berlusconi. Tutti gli altri devono remare a tempo dalla stessa parte". LUPI - "I tempi li dettiamo noi. Li detta Letta. Non li detta Renzi", afferma il ministro delle Infrastrutture, Maurizio Lupi, parlando dell’attività e dei programmi futuri del governo, oggi a margine di un convegno a Milano. "Martedì o mercoledì - ha detto - presenteremo a Letta le proposte del Nuovo Centrodestra per l’economia; si va dal rilancio delle piccole e medie imprese, alla burocrazia zero, dal sostegno alle famiglie alle misure per il lavoro. Renzi parla inglese, noi italiano, per noi è importante introdurre i disoccupati nel mondo del lavoro". ALFANO - “Il Pd, dopo il derby decennale D’Alema-Veltroni, adesso non può riproporre il Letta-Renzi, perché l’Italia non può attendere oltre”, ha detto Angelino Alfano a Reggio Calabria. E ancora: “Tocca al Pd esprimere un giudizio chiaro sul governo”, dice in merito a un eventuale Letta Bis o a un esecutivo guidato da Matteo Renzi. “La posizione del Nuovo Centrodestra - ha aggiunto Alfano - è molto chiara: noi abbiamo voglia e tante cose da fare, cose importanti che riguardano il lavoro, il fisco, la burocrazia, il sostegno alla famiglia”. Redazione online
No Tav, chiesti nove mesi per Beppe Grillo. Procura Genova: "Qui non è indagato".
Roma, 7 febbraio 2014 - La procura di Torino ha chiesto la condanna a 9 mesi di Beppe Grillo, nell’ambito del processo ai No Tav per la violazione dei sigilli alla baita Clarea, in Valsusa, un presidio che era stato messo sotto sequestro per abuso edilizio. La pena - scrive l'Agi - è stata chiesta dai pm Andrea Padalino e Antonio Rinaudo al processo che vede imputati una ventina di militanti No Tav. La stessa condanna - scrive l'Agi - a 9 mesi è stata chiesta anche per uno dei leader No Tav Alberto Perino. E’ stata chiesta l’assoluzione per cinque imputati, mentre per tutti gli altri sono state chieste condanne tra i 6 mesi e un anno e mezzo. I fatti si riferiscono al 2010. Il processo riprenderà per le repliche il 14 febbraio. GENOVA - "Beppe Grillo non è indagato, sono arrivati atti da varie procure, li stiamo valutando per capire se aprire una indagine o meno, stiamo valutando le carte", ha detto il procuratore capo di Genova Michele Di Lecce, dopo che alcune agenzie di stampa avevano rilanciato la notizia dell’iscrizione nel registro degli indagati del leader del Movimento 5 Stelle per aver scritto sul suo blog, rivolgendosi alle forze dell’ordine, di non proteggere più questa classe politica. Poi il procuratore precisa ancora: "Su Beppe Grillo, per la lettera aperta ai capi delle forze di polizia, sono arrivati numerosi atti da diverse procure dove risulta già indagato". La vicenda è emersa dopo un esposto del parlamentare e coordinatore dei giovani del Pd Fausto Raciti, che stigmatizzava una lettera aperta di Grillo indirizzata ai vertici di Polizia, Esercito e Carabinieri a non schierarsi a protezione della classe politica italiana. GRILLO, LETTERA CHOC AGLI AGENTI: VIA IL CASCO E UNITEVI ALLA PROTESTA Raciti ravvisò nella lettera del leader di M5S, appunto, un’istigazione alla disobbedienza e quindi un reato. Lo scritto risale al 10 dicembre scorso e segue le manifestazioni dei Forconi e il clamoroso gesto di alcuni agenti addetti all’ordine pubblico che a Torino, Genova e Milano si sfilarono il casco protettivo. “Alcuni agenti di Polizia e della Guardia di finanza a Torino si sono tolti il casco - scrisse Grillo - si sono fatti riconoscere, hanno guardato negli occhi i loro fratelli. è stato un grande gesto e spero che per loro non vi siano conseguenze disciplinari”. Quindi, sosteneva: “Vi chiedo di non proteggere piu’ questa classe politica che ha portato l’Italia allo sfacelo, di non scortarli con le loro macchine blu o al supermercato, di non schierarsi davanti ai palazzi del potere infangati dalla corruzione e dal malaffare. Le forze dell’ordine non meritano un ruolo cosi’ degradante. Gli italiani sono dalla vostra parte, unitevi a loro. Nelle prossime manifestazioni ordinate ai vostri ragazzi di togliersi il casco e di fraternizzare con i cittadini. Sarà un segnale rivoluzionario, pacifico, estremo e l’Italia cambierà. In alto i cuori”. La lettera era indirizzata a Leonardo Gallittelli, comandante generale dell’Arma dei carabinieri, Alessandro Pansa, capo della polizia di Stato e Claudio Graziano, capo di stato maggiore dell’Esercito italiano. Raciti denunciò Grillo ai carabinieri di Roma, l’esposto fu trasferito alla procura di Roma e quindi indirizzato a Genova. Il reato contestato a Grillo prevede pene da 1 a 3 anni e se commesso in pubblico pene da 2 a 5 anni.
No Tav, chiesti nove mesi per Beppe Grillo. Procura Genova: "Qui non è indagato".
Roma, 7 febbraio 2014 - La procura di Torino ha chiesto la condanna a 9 mesi di Beppe Grillo, nell’ambito del processo ai No Tav per la violazione dei sigilli alla baita Clarea, in Valsusa, un presidio che era stato messo sotto sequestro per abuso edilizio. La pena - scrive l'Agi - è stata chiesta dai pm Andrea Padalino e Antonio Rinaudo al processo che vede imputati una ventina di militanti No Tav. La stessa condanna - scrive l'Agi - a 9 mesi è stata chiesta anche per uno dei leader No Tav Alberto Perino. E’ stata chiesta l’assoluzione per cinque imputati, mentre per tutti gli altri sono state chieste condanne tra i 6 mesi e un anno e mezzo. I fatti si riferiscono al 2010. Il processo riprenderà per le repliche il 14 febbraio. GENOVA - "Beppe Grillo non è indagato, sono arrivati atti da varie procure, li stiamo valutando per capire se aprire una indagine o meno, stiamo valutando le carte", ha detto il procuratore capo di Genova Michele Di Lecce, dopo che alcune agenzie di stampa avevano rilanciato la notizia dell’iscrizione nel registro degli indagati del leader del Movimento 5 Stelle per aver scritto sul suo blog, rivolgendosi alle forze dell’ordine, di non proteggere più questa classe politica. Poi il procuratore precisa ancora: "Su Beppe Grillo, per la lettera aperta ai capi delle forze di polizia, sono arrivati numerosi atti da diverse procure dove risulta già indagato". La vicenda è emersa dopo un esposto del parlamentare e coordinatore dei giovani del Pd Fausto Raciti, che stigmatizzava una lettera aperta di Grillo indirizzata ai vertici di Polizia, Esercito e Carabinieri a non schierarsi a protezione della classe politica italiana. GRILLO, LETTERA CHOC AGLI AGENTI: VIA IL CASCO E UNITEVI ALLA PROTESTA Raciti ravvisò nella lettera del leader di M5S, appunto, un’istigazione alla disobbedienza e quindi un reato. Lo scritto risale al 10 dicembre scorso e segue le manifestazioni dei Forconi e il clamoroso gesto di alcuni agenti addetti all’ordine pubblico che a Torino, Genova e Milano si sfilarono il casco protettivo. “Alcuni agenti di Polizia e della Guardia di finanza a Torino si sono tolti il casco - scrisse Grillo - si sono fatti riconoscere, hanno guardato negli occhi i loro fratelli. è stato un grande gesto e spero che per loro non vi siano conseguenze disciplinari”. Quindi, sosteneva: “Vi chiedo di non proteggere piu’ questa classe politica che ha portato l’Italia allo sfacelo, di non scortarli con le loro macchine blu o al supermercato, di non schierarsi davanti ai palazzi del potere infangati dalla corruzione e dal malaffare. Le forze dell’ordine non meritano un ruolo cosi’ degradante. Gli italiani sono dalla vostra parte, unitevi a loro. Nelle prossime manifestazioni ordinate ai vostri ragazzi di togliersi il casco e di fraternizzare con i cittadini. Sarà un segnale rivoluzionario, pacifico, estremo e l’Italia cambierà. In alto i cuori”. La lettera era indirizzata a Leonardo Gallittelli, comandante generale dell’Arma dei carabinieri, Alessandro Pansa, capo della polizia di Stato e Claudio Graziano, capo di stato maggiore dell’Esercito italiano. Raciti denunciò Grillo ai carabinieri di Roma, l’esposto fu trasferito alla procura di Roma e quindi indirizzato a Genova. Il reato contestato a Grillo prevede pene da 1 a 3 anni e se commesso in pubblico pene da 2 a 5 anni.
Squinzi-Letta, la fragile tregua non regge: "bisaccia" piena o "appello a Napolitano".
Roma, 6 febbraio 2014 - Non regge la fragile tregua, siglata ieri a Palazzo Chigi, tra il premier Enrico Letta (di ritorno dal viaggio promozionale del Made in Italy nei Paesi del Golfo), e il presidente di Confindustria, Giorgio Squinzi, ultimamente molto critico nei confronti del Governo. Ieri il premier ha accettato l'invito di Squinzi a recarsi il 19 febbraio in Confindustria per un confronto a 360° con i vertici dell'associazione. Ma del colloquio "franco, ma positivo e costruttivo" di ieri - definizione di una fonte interna a Palazzo Chigi - non deve essere rimasto poi molto, se a distanza di appena dodici ore, il leader degli imprenditori italiani ha sentito il bisogno di alzare di nuovo i toni con un vero e proprio ultimatum scandito stamattina a Radio 24 - l'emittente di casa - ai microfoni di giovanni Minoli. L'ATTACCO - Il presidente del Consiglio, Enrico Letta - ha detto Squinzi -  si è impegnato a "tornare da noi il 19 febbraio per Consiglio direttivo di Confindustria portando soluzioni, alcune già fatte e alcune avviate", ma se dovesse arrivare con la 'bisaccia vuota' "sarebbe un grosso problema: a quel punto non ci resterebbe che appellarci al presidente della Repubblica, che credo che nella sua grande saggezza prenderà le decisioni giuste". Squinzi ha poi ricordato di conoscere "bene Letta da tanti anni" e ha sottolineato di credere che "il suo immobilismo deriva da situazione politico-istituzionale piuttosto confusa". Squinzi sta già flirtando con  Matteo Renzi, immaginando un prossimo cambio della guardia alla presidenza del Consiglio? E allora: un governo Letta bis, Renzi premier, o elezioni? In caso di impasse del Governo sul fronte dello sviluppo e delle risposte alla crisi sollecitate dalle imprese, "il Presidente della Repubblica saprà prendere le decisioni giuste", è stata la risposta al microfono di Minoli cui è seguita l'ennesima stoccata (a Letta): "Più che un disfattista, credo di essere un realista".  NUOVI TRACCIATI? - Per la cronaca oggi Squinzi è a Firenze al convegno "Le città metropolitane: una riforma per il rilancio del Paese", organizzato dalla Rete associazioni industriali metropolitane e aperto dal saluto del sindaco di Firenze, Matteo Renzi. Un incontro con il segretario Pd?  "Non mi risulta"  comunica Squinzi. Ma certo, se Renzi lo avvicinasse, potrebbe mai non interloquire? Forse sono i primi spifferi di un possibile giro di vento. E infatti i due si vedono e fissano un incontro - fa sapere il Pd - probabilmente il 12 o il 13 febbraio. Giusto una settimana prima che Letta, il 19, entri nella fossa dei leoni. PLATEA FIORENTINA - E anche dopo aver ascoltato Renzi, Squinzi non perde l'occasione per farsi sentire. Per esempio sulla trasformazione delle Province, il ddl Del Delrio "non affronta il problema, complesso ma ineludibile, dei costi connessi al trasferimento delle funzioni provinciali alle Regioni, legati soprattutto al personale e a un'ulteriore proliferazione di enti strumentali, agenzie e società regionali". "La prossimità che ha caratterizzato il valore aggiunto del modello urbano italiano - denuncia il leader degli imprenditori - non può essere soffocata in una ragnatela di enti e in uno stratificarsi sempre più denso di funzioni contese tra soggetti diversi. Le vittime sacrificali di questo processo sono sempre cittadini e imprese. E questo il nostro Paese non se lo può più permettere".  
Piano carceri, c'è l'ok della Camera. Il Pd accusa: Lega e M5S hanno fatto terrorismo.
Roma, 6 febbraio 2014 - L’Aula della Camera ha approvato il piano carceri. I sì sono stati 296, 183 i no e 2 gli astenuti. Il testo ora passa al Senato. I termini di conversione scadono il 21 febbraio Non sono mancate le polemiche, dopo la moventata discussione in Aula. “Il decreto carceri approvato dalla Camera é un provvedimento che tiene insieme la sicurezza dei cittadini e la necessità di rendere umane carceri che umane non sono”,  dichiara Walter Verini, capogruppo del Pd in commissione Giustizia alla Camera. “Lega e 5 Stelle hanno fatto terrorismo: per raccattare qualche voto hanno agitato paure, inventandosi cose di cui nel decreto non c’é traccia”, ha assicurato. “Con gli emendamenti del Pd, per esempio, ora i detenuti ragazzini tossicodipendenti potranno essere curati in Comunità e non morire in carcere. I detenuti per gravi reati di mafia, terrorismo, violenza sessuale non godranno di ulteriori sconti di pena”, ha assicurato. “Il decreto prevede poi l’uso serio dei braccialetti elettronici e altre misure che, insieme ad altri provvedimenti, potranno ridurre quel sovraffollamento carcerario che, oltre ad essere una vergogna, rischia di far pagare all’Italia centinaia di milioni di euro di sanzioni europee. Rendere umane le carceri, far si’ che la certezza della pena significhi recuperare persone che una volta uscite possano reinserirsi e non tornare a delinquere, é un dovere civile e vuol dire difendere la sicurezza dei cittadini: credo che la Lega e 5 Stelle si debbano vergognare per le speculazioni e le volgarità che in questi giorni hanno caratterizzato il loro comportamento”, ha concluso.
Renzi a Letta: "Ora gioca a carte scoperte". E il premier: "Non vogliamo galleggiare".
ROMA, 6 febbraio 2014 - Dopo aver parlato di riforme e della sua idea di Senato al convegno fiorentino sulle città metropolitane, il vulcanico segretario del Pd Matteo Renzi torna a Roma all'attesissima direzione del Pd e torna a parlare di legge elettorale. E il premier Enrico Letta assicura: non vogliamo galleggiare. (GUARDA IL VIDEO). Da parte sua Gianni Cuperlo, leader della minoranza Pd, offre l'alternativa: o il governo riparte o Renzi deve decidere la strada. Alla fine di una lunga giornata di confronto, è Renzi a tirare le somme: “Se qualcuno vuole cambiare schema, se il presidente del Consiglio vuole assumersi la responsabilità di fare proposte diverse, se dentro la coalizione c`è il desiderio di discutere in modo diverso, nulla vieta di parlarne serenamente insieme e la mia proposta è che sia il 20 febbraio il giorno in cui si possa entrare nel merito della discussione anche del governo”. “Io sto allo schema di governo che ci propone il presidente del Consiglio. Ho fatto riferimento allo schema di aprile: 18 mesi, uscita da crisi di cui Enrico vede i primi segni, per lo meno così ci ha detto oggi, e il pacchetto di riforme. Sto sullo schema lì che è quello dei 18 mesi, ne mancano 8”, ha detto il segretario del Pd.  "Se vogliamo giocare un altro schema, se vogliamo confermare questo, se si vuol dire che il pacchetto di Renzi non va bene, io credo che sia opportuno, mantenendo l’appuntamento del 13 sull’Europa, posticipando la riflessione sul jobs act e dedicare la Direzione del 20 non più sul lavoro ma alla chiarezza su cosa pensa Pd del governo”. ITALICUM - “Con molta franchezza, trovo discutibili alcune reazioni di queste ore e giorni per cui forti di alcuni sondaggi con l’Italicum vince Berlusconi. Le elezioni si vincono o si perdono se si prendono i voti non se si cambia sistema elettorale”, dice il sindaco di Firenze. “Se si andasse alle elezioni con l’Italicum e un’alleanza Berlusconi-Bossi-Casini ci battesse il problema saremmo noi”, incalza Renzi. “Se dopo 20 la nostra capacità di prednere i voti è tale che basta che Casini vada si là e Bossi stia con Berlusconi per impaurirci, il problema ce l’abbiamo noi”, ha insistito. FRANCHI TIRATORI - “Segnalo che quando si è trattato di andare al voto segreto, che è segreto e per definizione i 20 franchi tiratori non li conosciamo, la presenza in aula del Pd è stata del 92,8%, al secondo posto c’è Fi con il 77%. Quindi a chi diceva il Pd si spaccherà, dico che il Pd non solo non si è spaccato ma ha retto la posizione arrivando a esprimere un voto importante”. CHI HA PAURA DI CASINI? - “Non mi fa paura Casini che va di là, non mi preoccupa che il Nuovo Centrodestra sia nel centrodestra: si chiamano così...”. Così il segretario del Pd Matteo Renzi affronta gli ultimi movimenti nel campo del centrodestra, con i sondaggi che vedo l’ipotetica coalizione Fi-Ncd-Lega-Casini vicina alla soglia del 37% fissata dalla bozza di riforma elettorale. “Il dibattito sui sondaggi di oggi mi sembra parziale”, spiega Renzi, perchè “il tema Italicum non può essere affrontato guardando i sondaggi delle singole forze politiche. Serve un ragionamento più ampio: un centrodestra, magari con Fi e accanto altri medi partiti; un centro che non c’è più e lo considero una vittoria se andrà così per noi che crediamo nel bipolarismo; nel centrosinistra si porrebbe il problema di come stare insieme: ci sarebbe il simbolo del Pd, poi immagino i moderati che non vogliono stare nel Pd ma che non vogliono stare nel centrodestra (e sono gol in trasferta che valgono doppio), e presumibilmente un ulteriore elemento a sinistra”. CARO LETTA...  (GUARDA IL VIDEO) - L'appello al premier, da parte del segretario Pd, è quello di giocare a carte scoperte: "Se Letta ritiene che ci siano delle modifiche da porre, affronti il problema nelle sedi istituzionali e giochiamo a carte scoperte”, dice riferendosi a un eventuale rimpasto di governo. Renzi si rivolge direttamente al presidente del Consiglio, presente all’incontro: “Vorrei approfondire la presenza di Enrico e il modo con il quale i media hanno riportato la riunione di oggi. Dobbiamo essere molto chiari tra di noi, a ciascuno di noi spetta il compito di rispettare le responsabilità legate al proprio ruolo. Il Pd ha scelto una linea, con le primarie e anche con la discussione chiara e accesa dal giorno successivo. Abbiamo cercato di fare di tutto per accelerare il percorso delle riforme, etc... E continuiamo ad andare avanti come un metronomo. Noi andiamo avanti in modo chiaro sull’obiettivo che ci ha dato il popolo delle primarie”. Ha aggiunto Renzi: “Il giudizio sul governo, sulla composizione del governo, sui ministri, spetta innanzitutto al presidente del Consiglio. Se ritiene che le cose vadano bene come stanno andando, vada avanti. Se ritiene ci siano modifiche da apporre, affronti il problema nelle sedi politiche e istituzionali, indichi quali e ne parliamo. Ma una cosa deve essere chiara: se ci sono stati problemi in questi mesi, non li ha mai posti il Pd, non abbiamo mai fatto mancare il nostro appoggio, mai, in nessun passaggio rilevante, la nostra fiducia è sempre stata costante, anche su provvedimenti che non sempre digerivamo proprio bene”. RIFORME, L'ACCELERATA - “Il modo in cui il Pd sta aiutando il governo, ma soprattutto il Paese, è quello di accelerare sulle riforme”, rivendica Renzi replicando a chi lo accusa di non sostenere abbastanza l’esecutivo.“Ricorderete le dichiarazioni del premier all’insediamento: Letta si diede 18 mesi per le riforme, ne sono passati 10, più della metà. A fronte delle difficoltà oggettive delle riforme, tutti insieme abbiamo deciso di dare un’accelerazione sulle riforme. Se siamo qui a un passo dall’ok ad un pacchetto significativo di riforme, è grazie alle iniziative del Pd, che sta dando una mano al Paese in questo modo”, ha insistito Renzi. OSTRUZIONISMI - “Faremo di tutto perche’ rientri l’ostruzionismo di Forza Italia e della Lega sulle Province - scandisce Renzi - Sarebbe assurdo se un provvedimento come quello di Delrio venisse bloccato dopo essere stato approvato dalla Camera prima di dicembre”. Quanto alle proteste dei 5 stelle, il segretario Pd spiega: “Mi ha colpito vedere le immagini dei deputati in commissione che alzano le mani per votare e altri colleghi cercano di abbassarle. Questo è qualcosa in più rispetto al turpiloquio. Con i toni forse abbiamo tutti ecceduto. Ma quando vai in commissione e mentre stai esprimendo il tuo voto arriviamo al punto che colleghi deputati abbassano le mani di altri deputati, arriviamo ad una escalation che è basata essenzialmente sul fatto che il Parlamento ha cominciato a legiferare sulle riforme, a produrre dei risultati che tolgono la terra sotto i piedi ai movimenti della protesta”. LA RISPOSTA DI LETTA - “Sono molto in sintonia con quel che ha detto Matteo”, ha detto il premier Enrico Letta, parlando dell’analisi sul M5s.  Quanto alle riforme, per il premier vanno fatte a “passo di corsa”, sia quella elettorale che quelle della Costituzione. “Questo oggi ci dà questa grande opportunità, fatta per bene, coi tempi giusti, cioé di corsa: dobbiamo fare in modo che il simbolo del Pd vada alle europee con il risultato della legge elettorale approvata e di un passaggio significativo di queste due grandi riforme approvate in uno dei due rami del Parlamento. E’ quello che i grillini non vogliono e per questo penso abbiamo alzato il livello della tensione”. E ancora:  “Abbiamo una grande opportunità nel 2014. Oggi è raggiungibile perché si sono create le condizioni per poterla raggiungere: uscire quest’anno dalla crisi sociale”. L'INTERVENTO DI CUPERLO - Il rapporto tra Pd e governo deve essere affrontato dalla direzione del partito, Enrico Letta deve rilanciare l’azione dell’esecutivo, se è in grado e se vuole, altrimenti si valutino “altre soluzioni”, compresa quella di un gabinetto Renzi. Lo ha detto Gianni Cuperlo parlando alla direzione Pd: “Chiedo a questa direzione: reggiamo così? Secondo voi regge così il paese? Abbiamo due strade davanti, forse anche più di due. Io ne indico due, una vera ripartenza del governo - rimpasto no, seppelliamo questa parola - ma un rilancio. Enrico Letta lo vuole fare questo sforzo, la vuole fare questa scommessa, è in grado di farlo? Questo è il tema del galleggiamento. Se siamo in grado di fare questo, lo faccia, bene andiamo avanti, con il Pd compatto”. Altrimenti, “se non ci sono queste condizioni si discuta, si scelga le alternativa. Qualcuno ha detto il voto, di altre si parla apertamente sulle pagine dei giornali. Sia il segretario del partito ad assumere una iniziativa chiara, se ne discuta in questa sede, se necessario anche senza lo streaming, sia il segretario a portare qui una posizione. Troverà una piena responsabilità da parte di tutte le componenti del partito, nello spirito di una collaborazione leale tra il governo e il primo partito della maggioranza. Non sempre aggirare l’ostacolo è il modo migliore per superarlo”..
Berlusconi, FI attacca Grasso. La replica: "Difendo la dignità del Senato, non strumentalizzatemi".
Roma, 6 febbraio 2014 - Forza Italia contesta a tutta forza  la decisione presa da Pietro Grasso di costituire il Senato parte civile nel processo sulla compravendita dei parlamentari che vede tra gli imputati Silvio Berlusconi e chiede spiegazioni formali al diretto interessato in apertura dei lavori di Palazzo Madama. Grasso replica: "Mi aspettavo le polemiche, le critiche, i contrasti, ma mi ha sorpreso il tono così acceso di aggressività per una valutazione che per me era un dovere". LA DIFESA DI GRASSO - "Io non sono un vigliacco, pertanto ho deciso di venire qui in aula per ascoltare quanto c’era da dire su questo tema", ha esordito il presidente del Senato rispondendo alle accuse mossegli. "Se non c’è un precedente di costituzione di parte civile del Senato, forse è perché non c’era mai stato prima un processo del genere. Sono rimasto impressionato dal fatto che siano indicate le date delle sedute in cui si sarebbero commessi i fatti", ha spiegato. "E’ stata una scelta super partes, una scelta discrezionale, che la funzione che ricopro mi attribuisce. Non ho subito nessuna pressione, ho agito in piena autonomia e indipendenza", ha continuato Pietro Grasso, ribadendo che nella sua decisione non c'è "nessun pregiudizio, nessuna persecuzione" verso le persone coinvolte. "La costituzione di parte civile si può anche revocare: ci sono gli strumenti, se tutta l’Aula del Senato è d’accordo. Ma io ho preso la mia decisione in totale autonomia", ha concluso. E in serata Grasso scrive su Facebook: "Chi ritiene che la mia decisione sia stata dettata da calcoli, tornaconti personali o politici o nell’intento di perseguitare qualcuno, non fa che strumentalizzare un atto volto a garantire al Senato, leso nella sua immagine e dignita’, la possibilita’ di accertare la verità". FI LASCIA L'AULA - Un chiarimento che, però, non ha soddisfatto i senatori di FI e Gal, che hanno lasciato l'emiciclo per protesta prima che Grasso finisse di parlare. A scatenare la reazione piccata, in particolare, è stato il riferimento di Grasso alla responsabilità nel processo contestata a "senatori, anzi per fortuna a ex senatori....", letto come un chiaro riferimento a Silvio Berlusconi. A nulla è valsa l'immediata precisazione di Grasso, che ha sottolineato come si stesse riferendo "al solo ex senatore De Gregorio". Alcuni uscendo hanno urlato "vergogna, vergogna", mentre Grasso provava a farli restare. "Che fate? Prima mi chiedete di dare spiegazioni e poi non mi lasciate parlare e non mi state a sentire quando lo faccio...?". FORZA ITALIA - A inizio seduta il partito del Cavaliere aveva chiesto spiegazioni ufficiali a Grasso. "Non verremo mai meno al rispetto per l’istituzione e per la persona, non è nel nostro stile, ma analogo rispetto abbiamo il diritto di chiedere nei confronti dell’Assemblea, dei singoli senatori e dei milioni di italiani che hanno dato il loro voto a Silvio Berlusconi e al centrodestra", ha scandito il capogruppo Paolo Romani. "Vorrei credere - ha detto ancora - che il presidente Grasso non si sia fatto condizionare da logiche politiche e interessi in parte indegni del suo ruolo ma abbiamo il diritto di chiedere e lo faccio formalmente, che sia lui a venire in Aula a spiegare le ragioni giuridiche della sua scelta e del suo comportamento". "In assenza di questo - ha concluso proseguito Romani - è difficile immaginare che i lavori d’Aula possano mantenere quello spirito di serenità che può essere garantito soltanto da una presidenza riconosciuta da tutti come autorevole e imparziale". Il presidente del Senato "si deve dimettere", gli aveva fatto eco la senatrice Maria Elisabetta Alberti Casellati. "Vuole fare politica, la faccia ma non da quello scranno", aveva aggiunto. NDC - Sulla stessa linea dei forzisti anche il Ncd. "Mi associo alla richiesta del collega Romani”: venga a riferire in Aula. Da oggi questa istituzione è diversa, qualcosa di grave è accaduto: quella terzietà che deve caratterizzare il ruolo del presidente è venuta meno", aveva dichiarato il capogruppo Maurizio Sacconi. "Al di là degli aspetti formali e al di là anche che non vi sono precedenti simili, è successa una cosa gravissima - ha aggiunto Sacconi -. Le ragioni della sua scelta sono tutte politiche. Si crea un precedente pericoloso oltre a realizzarsi un atto pericoloso". PD - Di diverso avviso, invece, il Pd. "A Napoli si sta svolgendo un processo per fatti gravi. Il Tribunale ha individuato un danno del Senato poiché, dopo accertamenti e confessioni note anche all’opinione pubblica, ha rinvenuto cambiamenti della collocazione politica di alcuni senatori avvenuti per scambio di denaro. Ebbene questa è una considerazione molto seria - ha detto Luigi Zanda, presidente del gruppo dem -. Se poi, a seguito di tali gravi indizi, il Tribunale interpella il Presidente Grasso dichiarando che esiste una lesione ai danni del Senato e chiede al Presidente, nelle sue attribuzioni e responsabilità, di esprimersi sulla costituzione del Senato come parte civile, cosa avrebbe dovuto fare Grasso? Il suo dovere da Presidente del Senato e lo ha fatto". Zanda ha ricordato che non esistono precedenti simili al caso in esame al Tribunale di Napoli. "Il Presidente Grasso, all’inizio della riunione del Consiglio di Presidenza di ieri, ha comunicato che la decisione sarebbe stata nella sua responsabilità ma riteneva necessario conoscere le opinioni e le argomentazioni dei componenti del Consiglio di presidenza, che infatti non ha votato. Non strumentalizziamo - ha ammonito Zanda - il comportamento lineare tenuto dal Presidente, facendo diventare maggioranza numerica un espressione di pareri cui non è seguito nessun voto e che, quindi, pareri sono rimasti". LEGA - “La scelta del presidente Grasso sulla costituzione di parte civile del Senato per noi è di carattere politico. Lei, presidente, ha dimostrato di non essere imparziale, di non garantire la volontà dell’ufficio di presidenza e della maggioranza", ha dichiarato quindi il capogruppo della Lega Nord al Senato, Massimo Bitonci. Per l'esponente del Carroccio alla maggioranza "fa comodo che il presidente decida autonomamente quando le decisioni sono prese su una persona, quando c’è da colpire una persona in particolare".  M5S - Pieno appoggio a Grasso, infine, è giunto da Movimento 5 Stelle. "Tutto M5S è favorevole alla scelta da lei fatta. Finalmente l’istituzione del Senato restituisce dignità ai senatori ed ai cittadini che sono all’esterno. Una parola: onestà ed è quella che tornerà di moda anche nel Senato della Repubblica", ha affermato il capogruppo 'grillino' Maurizio Santangelo.
Piano carceri, c'è l'ok della Camera. Il Pd accusa: Lega e M5S hanno fatto terrorismo.
Roma, 6 febbraio 2014 - L’Aula della Camera ha approvato il piano carceri. I sì sono stati 296, 183 i no e 2 gli astenuti. Il testo ora passa al Senato. I termini di conversione scadono il 21 febbraio Non sono mancate le polemiche, dopo la moventata discussione in Aula. “Il decreto carceri approvato dalla Camera é un provvedimento che tiene insieme la sicurezza dei cittadini e la necessità di rendere umane carceri che umane non sono”,  dichiara Walter Verini, capogruppo del Pd in commissione Giustizia alla Camera. “Lega e 5 Stelle hanno fatto terrorismo: per raccattare qualche voto hanno agitato paure, inventandosi cose di cui nel decreto non c’é traccia”, ha assicurato. “Con gli emendamenti del Pd, per esempio, ora i detenuti ragazzini tossicodipendenti potranno essere curati in Comunità e non morire in carcere. I detenuti per gravi reati di mafia, terrorismo, violenza sessuale non godranno di ulteriori sconti di pena”, ha assicurato. “Il decreto prevede poi l’uso serio dei braccialetti elettronici e altre misure che, insieme ad altri provvedimenti, potranno ridurre quel sovraffollamento carcerario che, oltre ad essere una vergogna, rischia di far pagare all’Italia centinaia di milioni di euro di sanzioni europee. Rendere umane le carceri, far si’ che la certezza della pena significhi recuperare persone che una volta uscite possano reinserirsi e non tornare a delinquere, é un dovere civile e vuol dire difendere la sicurezza dei cittadini: credo che la Lega e 5 Stelle si debbano vergognare per le speculazioni e le volgarità che in questi giorni hanno caratterizzato il loro comportamento”, ha concluso.
Squinzi-Letta, la fragile tregua non regge: "bisaccia" piena o "appello a Napolitano".
Roma, 6 febbraio 2014 - Non regge la fragile tregua, siglata ieri a Palazzo Chigi, tra il premier Enrico Letta (di ritorno dal viaggio promozionale del Made in Italy nei Paesi del Golfo), e il presidente di Confindustria, Giorgio Squinzi, ultimamente molto critico nei confronti del Governo. Ieri il premier ha accettato l'invito di Squinzi a recarsi il 19 febbraio in Confindustria per un confronto a 360° con i vertici dell'associazione. Ma del colloquio "franco, ma positivo e costruttivo" di ieri - definizione di una fonte interna a Palazzo Chigi - non deve essere rimasto poi molto, se a distanza di appena dodici ore, il leader degli imprenditori italiani ha sentito il bisogno di alzare di nuovo i toni con un vero e proprio ultimatum scandito stamattina a Radio 24 - l'emittente di casa - ai microfoni di giovanni Minoli. L'ATTACCO - Il presidente del Consiglio, Enrico Letta - ha detto Squinzi -  si è impegnato a "tornare da noi il 19 febbraio per Consiglio direttivo di Confindustria portando soluzioni, alcune già fatte e alcune avviate", ma se dovesse arrivare con la 'bisaccia vuota' "sarebbe un grosso problema: a quel punto non ci resterebbe che appellarci al presidente della Repubblica, che credo che nella sua grande saggezza prenderà le decisioni giuste". Squinzi ha poi ricordato di conoscere "bene Letta da tanti anni" e ha sottolineato di credere che "il suo immobilismo deriva da situazione politico-istituzionale piuttosto confusa". Squinzi sta già flirtando con  Matteo Renzi, immaginando un prossimo cambio della guardia alla presidenza del Consiglio? E allora: un governo Letta bis, Renzi premier, o elezioni? In caso di impasse del Governo sul fronte dello sviluppo e delle risposte alla crisi sollecitate dalle imprese, "il Presidente della Repubblica saprà prendere le decisioni giuste", è stata la risposta al microfono di Minoli cui è seguita l'ennesima stoccata (a Letta): "Più che un disfattista, credo di essere un realista".  NUOVI TRACCIATI? - Per la cronaca oggi Squinzi è a Firenze al convegno "Le città metropolitane: una riforma per il rilancio del Paese", organizzato dalla Rete associazioni industriali metropolitane e aperto dal saluto del sindaco di Firenze, Matteo Renzi. Un incontro con il segretario Pd?  "Non mi risulta"  comunica Squinzi. Ma certo, se Renzi lo avvicinasse, potrebbe mai non interloquire? Forse sono i primi spifferi di un possibile giro di vento. E infatti i due si vedono e fissano un incontro - fa sapere il Pd - probabilmente il 12 o il 13 febbraio. Giusto una settimana prima che Letta, il 19, entri nella fossa dei leoni. PLATEA FIORENTINA - E anche dopo aver ascoltato Renzi, Squinzi non perde l'occasione per farsi sentire. Per esempio sulla trasformazione delle Province, il ddl Del Delrio "non affronta il problema, complesso ma ineludibile, dei costi connessi al trasferimento delle funzioni provinciali alle Regioni, legati soprattutto al personale e a un'ulteriore proliferazione di enti strumentali, agenzie e società regionali". "La prossimità che ha caratterizzato il valore aggiunto del modello urbano italiano - denuncia il leader degli imprenditori - non può essere soffocata in una ragnatela di enti e in uno stratificarsi sempre più denso di funzioni contese tra soggetti diversi. Le vittime sacrificali di questo processo sono sempre cittadini e imprese. E questo il nostro Paese non se lo può più permettere".  
Berlusconi, FI attacca Grasso. La replica: "Difendo la dignità del Senato, non strumentalizzatemi".
Roma, 6 febbraio 2014 - Forza Italia contesta a tutta forza  la decisione presa da Pietro Grasso di costituire il Senato parte civile nel processo sulla compravendita dei parlamentari che vede tra gli imputati Silvio Berlusconi e chiede spiegazioni formali al diretto interessato in apertura dei lavori di Palazzo Madama. Grasso replica: "Mi aspettavo le polemiche, le critiche, i contrasti, ma mi ha sorpreso il tono così acceso di aggressività per una valutazione che per me era un dovere". LA DIFESA DI GRASSO - "Io non sono un vigliacco, pertanto ho deciso di venire qui in aula per ascoltare quanto c’era da dire su questo tema", ha esordito il presidente del Senato rispondendo alle accuse mossegli. "Se non c’è un precedente di costituzione di parte civile del Senato, forse è perché non c’era mai stato prima un processo del genere. Sono rimasto impressionato dal fatto che siano indicate le date delle sedute in cui si sarebbero commessi i fatti", ha spiegato. "E’ stata una scelta super partes, una scelta discrezionale, che la funzione che ricopro mi attribuisce. Non ho subito nessuna pressione, ho agito in piena autonomia e indipendenza", ha continuato Pietro Grasso, ribadendo che nella sua decisione non c'è "nessun pregiudizio, nessuna persecuzione" verso le persone coinvolte. "La costituzione di parte civile si può anche revocare: ci sono gli strumenti, se tutta l’Aula del Senato è d’accordo. Ma io ho preso la mia decisione in totale autonomia", ha concluso. E in serata Grasso scrive su Facebook: "Chi ritiene che la mia decisione sia stata dettata da calcoli, tornaconti personali o politici o nell’intento di perseguitare qualcuno, non fa che strumentalizzare un atto volto a garantire al Senato, leso nella sua immagine e dignita’, la possibilita’ di accertare la verità". FI LASCIA L'AULA - Un chiarimento che, però, non ha soddisfatto i senatori di FI e Gal, che hanno lasciato l'emiciclo per protesta prima che Grasso finisse di parlare. A scatenare la reazione piccata, in particolare, è stato il riferimento di Grasso alla responsabilità nel processo contestata a "senatori, anzi per fortuna a ex senatori....", letto come un chiaro riferimento a Silvio Berlusconi. A nulla è valsa l'immediata precisazione di Grasso, che ha sottolineato come si stesse riferendo "al solo ex senatore De Gregorio". Alcuni uscendo hanno urlato "vergogna, vergogna", mentre Grasso provava a farli restare. "Che fate? Prima mi chiedete di dare spiegazioni e poi non mi lasciate parlare e non mi state a sentire quando lo faccio...?". FORZA ITALIA - A inizio seduta il partito del Cavaliere aveva chiesto spiegazioni ufficiali a Grasso. "Non verremo mai meno al rispetto per l’istituzione e per la persona, non è nel nostro stile, ma analogo rispetto abbiamo il diritto di chiedere nei confronti dell’Assemblea, dei singoli senatori e dei milioni di italiani che hanno dato il loro voto a Silvio Berlusconi e al centrodestra", ha scandito il capogruppo Paolo Romani. "Vorrei credere - ha detto ancora - che il presidente Grasso non si sia fatto condizionare da logiche politiche e interessi in parte indegni del suo ruolo ma abbiamo il diritto di chiedere e lo faccio formalmente, che sia lui a venire in Aula a spiegare le ragioni giuridiche della sua scelta e del suo comportamento". "In assenza di questo - ha concluso proseguito Romani - è difficile immaginare che i lavori d’Aula possano mantenere quello spirito di serenità che può essere garantito soltanto da una presidenza riconosciuta da tutti come autorevole e imparziale". Il presidente del Senato "si deve dimettere", gli aveva fatto eco la senatrice Maria Elisabetta Alberti Casellati. "Vuole fare politica, la faccia ma non da quello scranno", aveva aggiunto. NDC - Sulla stessa linea dei forzisti anche il Ncd. "Mi associo alla richiesta del collega Romani”: venga a riferire in Aula. Da oggi questa istituzione è diversa, qualcosa di grave è accaduto: quella terzietà che deve caratterizzare il ruolo del presidente è venuta meno", aveva dichiarato il capogruppo Maurizio Sacconi. "Al di là degli aspetti formali e al di là anche che non vi sono precedenti simili, è successa una cosa gravissima - ha aggiunto Sacconi -. Le ragioni della sua scelta sono tutte politiche. Si crea un precedente pericoloso oltre a realizzarsi un atto pericoloso". PD - Di diverso avviso, invece, il Pd. "A Napoli si sta svolgendo un processo per fatti gravi. Il Tribunale ha individuato un danno del Senato poiché, dopo accertamenti e confessioni note anche all’opinione pubblica, ha rinvenuto cambiamenti della collocazione politica di alcuni senatori avvenuti per scambio di denaro. Ebbene questa è una considerazione molto seria - ha detto Luigi Zanda, presidente del gruppo dem -. Se poi, a seguito di tali gravi indizi, il Tribunale interpella il Presidente Grasso dichiarando che esiste una lesione ai danni del Senato e chiede al Presidente, nelle sue attribuzioni e responsabilità, di esprimersi sulla costituzione del Senato come parte civile, cosa avrebbe dovuto fare Grasso? Il suo dovere da Presidente del Senato e lo ha fatto". Zanda ha ricordato che non esistono precedenti simili al caso in esame al Tribunale di Napoli. "Il Presidente Grasso, all’inizio della riunione del Consiglio di Presidenza di ieri, ha comunicato che la decisione sarebbe stata nella sua responsabilità ma riteneva necessario conoscere le opinioni e le argomentazioni dei componenti del Consiglio di presidenza, che infatti non ha votato. Non strumentalizziamo - ha ammonito Zanda - il comportamento lineare tenuto dal Presidente, facendo diventare maggioranza numerica un espressione di pareri cui non è seguito nessun voto e che, quindi, pareri sono rimasti". LEGA - “La scelta del presidente Grasso sulla costituzione di parte civile del Senato per noi è di carattere politico. Lei, presidente, ha dimostrato di non essere imparziale, di non garantire la volontà dell’ufficio di presidenza e della maggioranza", ha dichiarato quindi il capogruppo della Lega Nord al Senato, Massimo Bitonci. Per l'esponente del Carroccio alla maggioranza "fa comodo che il presidente decida autonomamente quando le decisioni sono prese su una persona, quando c’è da colpire una persona in particolare".  M5S - Pieno appoggio a Grasso, infine, è giunto da Movimento 5 Stelle. "Tutto M5S è favorevole alla scelta da lei fatta. Finalmente l’istituzione del Senato restituisce dignità ai senatori ed ai cittadini che sono all’esterno. Una parola: onestà ed è quella che tornerà di moda anche nel Senato della Repubblica", ha affermato il capogruppo 'grillino' Maurizio Santangelo.
Renzi a Letta: "Ora gioca a carte scoperte". E il premier: "Non vogliamo galleggiare".
ROMA, 6 febbraio 2014 - Dopo aver parlato di riforme e della sua idea di Senato al convegno fiorentino sulle città metropolitane, il vulcanico segretario del Pd Matteo Renzi torna a Roma all'attesissima direzione del Pd e torna a parlare di legge elettorale. E il premier Enrico Letta assicura: non vogliamo galleggiare. (GUARDA IL VIDEO). Da parte sua Gianni Cuperlo, leader della minoranza Pd, offre l'alternativa: o il governo riparte o Renzi deve decidere la strada. Alla fine di una lunga giornata di confronto, è Renzi a tirare le somme: “Se qualcuno vuole cambiare schema, se il presidente del Consiglio vuole assumersi la responsabilità di fare proposte diverse, se dentro la coalizione c`è il desiderio di discutere in modo diverso, nulla vieta di parlarne serenamente insieme e la mia proposta è che sia il 20 febbraio il giorno in cui si possa entrare nel merito della discussione anche del governo”. “Io sto allo schema di governo che ci propone il presidente del Consiglio. Ho fatto riferimento allo schema di aprile: 18 mesi, uscita da crisi di cui Enrico vede i primi segni, per lo meno così ci ha detto oggi, e il pacchetto di riforme. Sto sullo schema lì che è quello dei 18 mesi, ne mancano 8”, ha detto il segretario del Pd.  "Se vogliamo giocare un altro schema, se vogliamo confermare questo, se si vuol dire che il pacchetto di Renzi non va bene, io credo che sia opportuno, mantenendo l’appuntamento del 13 sull’Europa, posticipando la riflessione sul jobs act e dedicare la Direzione del 20 non più sul lavoro ma alla chiarezza su cosa pensa Pd del governo”. ITALICUM - “Con molta franchezza, trovo discutibili alcune reazioni di queste ore e giorni per cui forti di alcuni sondaggi con l’Italicum vince Berlusconi. Le elezioni si vincono o si perdono se si prendono i voti non se si cambia sistema elettorale”, dice il sindaco di Firenze. “Se si andasse alle elezioni con l’Italicum e un’alleanza Berlusconi-Bossi-Casini ci battesse il problema saremmo noi”, incalza Renzi. “Se dopo 20 la nostra capacità di prednere i voti è tale che basta che Casini vada si là e Bossi stia con Berlusconi per impaurirci, il problema ce l’abbiamo noi”, ha insistito. FRANCHI TIRATORI - “Segnalo che quando si è trattato di andare al voto segreto, che è segreto e per definizione i 20 franchi tiratori non li conosciamo, la presenza in aula del Pd è stata del 92,8%, al secondo posto c’è Fi con il 77%. Quindi a chi diceva il Pd si spaccherà, dico che il Pd non solo non si è spaccato ma ha retto la posizione arrivando a esprimere un voto importante”. CHI HA PAURA DI CASINI? - “Non mi fa paura Casini che va di là, non mi preoccupa che il Nuovo Centrodestra sia nel centrodestra: si chiamano così...”. Così il segretario del Pd Matteo Renzi affronta gli ultimi movimenti nel campo del centrodestra, con i sondaggi che vedo l’ipotetica coalizione Fi-Ncd-Lega-Casini vicina alla soglia del 37% fissata dalla bozza di riforma elettorale. “Il dibattito sui sondaggi di oggi mi sembra parziale”, spiega Renzi, perchè “il tema Italicum non può essere affrontato guardando i sondaggi delle singole forze politiche. Serve un ragionamento più ampio: un centrodestra, magari con Fi e accanto altri medi partiti; un centro che non c’è più e lo considero una vittoria se andrà così per noi che crediamo nel bipolarismo; nel centrosinistra si porrebbe il problema di come stare insieme: ci sarebbe il simbolo del Pd, poi immagino i moderati che non vogliono stare nel Pd ma che non vogliono stare nel centrodestra (e sono gol in trasferta che valgono doppio), e presumibilmente un ulteriore elemento a sinistra”. CARO LETTA...  (GUARDA IL VIDEO) - L'appello al premier, da parte del segretario Pd, è quello di giocare a carte scoperte: "Se Letta ritiene che ci siano delle modifiche da porre, affronti il problema nelle sedi istituzionali e giochiamo a carte scoperte”, dice riferendosi a un eventuale rimpasto di governo. Renzi si rivolge direttamente al presidente del Consiglio, presente all’incontro: “Vorrei approfondire la presenza di Enrico e il modo con il quale i media hanno riportato la riunione di oggi. Dobbiamo essere molto chiari tra di noi, a ciascuno di noi spetta il compito di rispettare le responsabilità legate al proprio ruolo. Il Pd ha scelto una linea, con le primarie e anche con la discussione chiara e accesa dal giorno successivo. Abbiamo cercato di fare di tutto per accelerare il percorso delle riforme, etc... E continuiamo ad andare avanti come un metronomo. Noi andiamo avanti in modo chiaro sull’obiettivo che ci ha dato il popolo delle primarie”. Ha aggiunto Renzi: “Il giudizio sul governo, sulla composizione del governo, sui ministri, spetta innanzitutto al presidente del Consiglio. Se ritiene che le cose vadano bene come stanno andando, vada avanti. Se ritiene ci siano modifiche da apporre, affronti il problema nelle sedi politiche e istituzionali, indichi quali e ne parliamo. Ma una cosa deve essere chiara: se ci sono stati problemi in questi mesi, non li ha mai posti il Pd, non abbiamo mai fatto mancare il nostro appoggio, mai, in nessun passaggio rilevante, la nostra fiducia è sempre stata costante, anche su provvedimenti che non sempre digerivamo proprio bene”. RIFORME, L'ACCELERATA - “Il modo in cui il Pd sta aiutando il governo, ma soprattutto il Paese, è quello di accelerare sulle riforme”, rivendica Renzi replicando a chi lo accusa di non sostenere abbastanza l’esecutivo.“Ricorderete le dichiarazioni del premier all’insediamento: Letta si diede 18 mesi per le riforme, ne sono passati 10, più della metà. A fronte delle difficoltà oggettive delle riforme, tutti insieme abbiamo deciso di dare un’accelerazione sulle riforme. Se siamo qui a un passo dall’ok ad un pacchetto significativo di riforme, è grazie alle iniziative del Pd, che sta dando una mano al Paese in questo modo”, ha insistito Renzi. OSTRUZIONISMI - “Faremo di tutto perche’ rientri l’ostruzionismo di Forza Italia e della Lega sulle Province - scandisce Renzi - Sarebbe assurdo se un provvedimento come quello di Delrio venisse bloccato dopo essere stato approvato dalla Camera prima di dicembre”. Quanto alle proteste dei 5 stelle, il segretario Pd spiega: “Mi ha colpito vedere le immagini dei deputati in commissione che alzano le mani per votare e altri colleghi cercano di abbassarle. Questo è qualcosa in più rispetto al turpiloquio. Con i toni forse abbiamo tutti ecceduto. Ma quando vai in commissione e mentre stai esprimendo il tuo voto arriviamo al punto che colleghi deputati abbassano le mani di altri deputati, arriviamo ad una escalation che è basata essenzialmente sul fatto che il Parlamento ha cominciato a legiferare sulle riforme, a produrre dei risultati che tolgono la terra sotto i piedi ai movimenti della protesta”. LA RISPOSTA DI LETTA - “Sono molto in sintonia con quel che ha detto Matteo”, ha detto il premier Enrico Letta, parlando dell’analisi sul M5s.  Quanto alle riforme, per il premier vanno fatte a “passo di corsa”, sia quella elettorale che quelle della Costituzione. “Questo oggi ci dà questa grande opportunità, fatta per bene, coi tempi giusti, cioé di corsa: dobbiamo fare in modo che il simbolo del Pd vada alle europee con il risultato della legge elettorale approvata e di un passaggio significativo di queste due grandi riforme approvate in uno dei due rami del Parlamento. E’ quello che i grillini non vogliono e per questo penso abbiamo alzato il livello della tensione”. E ancora:  “Abbiamo una grande opportunità nel 2014. Oggi è raggiungibile perché si sono create le condizioni per poterla raggiungere: uscire quest’anno dalla crisi sociale”. L'INTERVENTO DI CUPERLO - Il rapporto tra Pd e governo deve essere affrontato dalla direzione del partito, Enrico Letta deve rilanciare l’azione dell’esecutivo, se è in grado e se vuole, altrimenti si valutino “altre soluzioni”, compresa quella di un gabinetto Renzi. Lo ha detto Gianni Cuperlo parlando alla direzione Pd: “Chiedo a questa direzione: reggiamo così? Secondo voi regge così il paese? Abbiamo due strade davanti, forse anche più di due. Io ne indico due, una vera ripartenza del governo - rimpasto no, seppelliamo questa parola - ma un rilancio. Enrico Letta lo vuole fare questo sforzo, la vuole fare questa scommessa, è in grado di farlo? Questo è il tema del galleggiamento. Se siamo in grado di fare questo, lo faccia, bene andiamo avanti, con il Pd compatto”. Altrimenti, “se non ci sono queste condizioni si discuta, si scelga le alternativa. Qualcuno ha detto il voto, di altre si parla apertamente sulle pagine dei giornali. Sia il segretario del partito ad assumere una iniziativa chiara, se ne discuta in questa sede, se necessario anche senza lo streaming, sia il segretario a portare qui una posizione. Troverà una piena responsabilità da parte di tutte le componenti del partito, nello spirito di una collaborazione leale tra il governo e il primo partito della maggioranza. Non sempre aggirare l’ostacolo è il modo migliore per superarlo”..
Lettera con proiettile alla Boldrini. Plico intercettato a Milano, all'interno minacce.
Roma, 5 febbraio 2014 - E’ stata intercettata, presso un ufficio postale di smistamento vicino Milano, una lettera minatoria - si apprende - nei confronti della presidente della Camera, Laura Boldrini. La busta - sempre secondo quanto si apprende - contiene anche un proiettile calibro 3,80. Il plico è al vaglio degli uomini della Polizia postale.
Dl Carceri, espulso e poi graziato dalla Boldrini il leghista Buonanno. Oggi il voto finale.
Roma, 6 febbraio 2014 - Non si placano le tensioni alla Camera,  dopo le manette mostrate ieri, il deputato leghista Gianluca Buonanno ha continuato oggi la sua azione di protesta contro il decreto Carceri mostrando un cartello contro i deputati Pd, definiti "complici dei mafiosi". Luigi Di Maio (M5S), presidente di turno dell'assemblea  dopo averlo richiamato due volte, lo ha espulso dall'aula. Nel pomeriggio è stato riammesso a partecipare ai lavori dell'Aula di Montecitorio "in via eccezionale e senza che questo costituisca un precedente". Lo ha annunciato la Boldrini al termine del question time. IL VOTO - L’Aula della Camera ha ultimato l’esame degli ordini del giorno al dl Carceri. In base ad un accordo tra i gruppi parlamentari, le dichiarazioni di voto finali, trasmesse in diretta televisiva, avranno inizio alle 12. Parlerà un deputato per gruppo. Nel pomeriggio di oggi ci sara’ la discussione generale sul decreto Destinazione Italia. Anche su questo testo e’ prevedibile che il governo ponga la questione di fiducia.
Palazzo Chigi, Letta vede Squinzi: il 19 febbraio il premier parlerà ai vertici di Confindustria.
Roma, 5 febbraio 2014 - Tregua Letta-Squinzi dopo i tanti attacchi del leader di Confindustria alle politiche economiche del Governo. I due si sono visti oggi pomeriggio a Palazzo Chigi. Il presidente del Consiglio, Enrico Letta, si è impegnato ad andare il 19 febbraio in Confindustria a confrontarsi con i vertici dell'associazione. E' quanto si apprende da fonti di Palazzo Chigi a proposito dell'incontro tra Letta e il presidente di Confindustria, Giorgio Squinzi,  tenutosi nel pomeriggio. DOSSIER PESANTE - Nel corso dell'incontro - riferiscono le stesse fonti governative - sono state affrontate le principali questioni sul tavolo del confronto tra Governo e imprese: costo del lavoro, credito alle imprese, semplificazioni, investimenti, anche alla luce del recente viaggio di Letta nel Paesi del Golfo. Rispetto alle frizioni che erano emerse nei giorni scorsi tra il capo del Governo e il numero uno degli industriali, da Palazzo Chigi sottolineano come l'incontro di oggi sia stato "franco, ma positivo e costruttivo".  SC POLEMICA -  "Mentre il presidente del Consiglio Enrico Letta, con determinazione e umiltà, va in giro per il mondo a promuovere le nostre aziende e a chiedere agli investitori internazionali di dare fiducia al nostro Paese, il presidente degli industriali italiani, Giorgio Squinzi, si lancia nuovamente in un inconcludente attacco al premier e al governo, danneggiando l'immagine dell'Italia alla stregua di quel manipolo di leghisti che ieri hanno inscenato la patetica protesta durante il discorso di Napolitano a Strasburgo", protesta l'imprenditore e deputato di Scelta Civica, Gianfranco Librandi. 'ALLEANZA PER L'ITALIA' -  "Il presidente di Confindustria, invece di porsi all'opposizione come Berlusconi per fare il verso ai grillini e ai leghisti, si assuma le proprie responsabilità e si allei con Letta, sostenendo gli sforzi del premier per attrarre gli investitori esteri in Italia. Da industriale associato a Confindustria, oltre che da italiano e membro del Parlamento - sottolinea Librandi - credo che Squinzi in questo modo non faccia né gli interessi dell'Italia né quello delle imprese italiane".  Ma forse oggi il vento è cambiato. I prossimi 15 giorni faranno capire se alla tregua seguirà la pace.
Rissa 5Stelle, l'atto di accusa dei Questori: 'Così i grillini volevano bloccare la Camera'.
Roma, 4 febbraio 2014 - E' davvero una polemica senza fine. Dopo gli strali di Letta e della Boldrini contro Grillo, il leader dei 5 stelle torna all'attacco, grida al colpo di Stato e chiede le dimissioni della presidente della Camera. Da parte sua, Laura Boldrini commenta: “Per me è una vicenda chiusa, è già stata abbastanza penosa”. Caustico il commento via twitter di Matteo Renzi: “Ha detto Beppe Grillo che è in corso un colpo di stato. Mi pare sia il tredicesimo dall’inizio del 2014. Fate attenzione, mi raccomando”. VOGLIONO ELIMINARCI - “La scorsa estate c’é stato un tentativo di colpetto di Stato per scardinare la Costituzione modificando l’articolo 138, ma é stato sventato dal M5S. La volontà popolare viene rappresentata dagli eletti in Parlamento e l’Italia, secondo la Costituzione, é una Repubblica parlamentare. Così dovrebbe essere, ma non é cosi’. Il passo successivo é l’eliminazione dell’opposizione”, scrive sul suo blog Beppe Grillo in un post dal titolo ‘Colpo di Stato’. BOLDRINI SI DIMETTA - “Laura Boldrini deve dimettersi, ha violato, lei che doveva farle rispettare per ruolo, le leggi della democrazia. Nessuno prima di lei si é spinto fino a questo punto. Il M5S farà in modo di invalidare il decreto imu-Bankitalia e di ottenere le dimissioni della Boldrini”, continua Grillo riferendosi all’uso della ‘ghigliottina' deciso dal presidente della Camera. E ancora: "In Italia é in corso, ora, mentre tu leggi questo articolo, un colpo di Stato, non puoi piu’ far finta di nulla. Non é il primo, potrebbe essere l’ultimo. In questi anni ci sono stati molti colpetti di Stato dall’adozione del Porcellum che ha creato un Parlamento di nominati dai partiti, all’uso indiscriminato dei decreti-legge che ha spossessato il Parlamento della funzione legislativa con il beneplacito del Presidente della Repubblica”. Intanto il deputato 5Stelle Massimo De Rosa rinuncia all’immunità parlamentare. Secondo quanto si apprende, De Rosa ha preso questa decisione per affrontare senza lo ‘scudo’ dell’immunita’ la denuncia delle parlamentari Pd per le offese sessiste ricevute in commissione alla Camera. ANCHE LA  SANTANCHE' ATTACCA - “La presidente Boldrini gestisce la Camera in modo assolutamente inadeguato. A volte mi sembra di essere su Marte quando la vedo dirigere i lavori parlamentari. E che la presidente Boldrini spesso sia fortemente inadeguata alla gestione della Camera non credo sia un’opinione soltanto mia”. Lo dice ad Agorà su Raitre Daniela Santanché, deputata di Forza Italia. I QUESTORI - I deputati Questori della Camera hanno presentato all’ufficio di presidenza la loro relazione sulla bagarre avvenuta a Montecitorio il 29 e il 30 gennaio. Dall’analisi degli episodi, si legge nel documento, emerge “come numerosi parlamentari” del Movimento 5 stelle “abbiano adottato comportamenti che, esulando da ogni forma legittima di ostruzionismo o di contestazione, sono stati finalizzati ad ostacolare materialmente, vale a dire attraverso forme fisiche di impedimento, il funzionamento degli organi parlamentari e a precludere ad altri deputati la possibilità di esercitare le proprie funzioni”. “Si tratta di comportamenti di estrema gravità, che non conoscono precedenti per le modalità del loro svolgimento”, aggiungono i questori Paolo Fontanelli e Gregorio Fontana nella loro relazione. “Mai prima d’ora, infatti, erano stati messi in atto da parte di un gruppo così numeroso di deputati comportamenti volti a impedire fisicamente l’espressione del voto da parte degli altri deputati o la partecipazione ai lavori di un organo parlamentare”. Il riferimento, in particolare, è ai fatti avvenuti a Montecitorio nelle commissioni Affari costituzionali e Giustizia della sera del 29 gennaio e della mattina del 30 gennaio, quando, secondo i due deputati, sono stati messi in atto “comportamenti finalizzati a interrompere e a impedire le sedute”, e durante la seduta del 24 gennaio con “l’interruzione della votazione per appello nominale sulla questione di fiducia sul testo del dl Imu - Bankitalia mediante impedimento fisico dell’accesso al corridoio della votazione sottostante il banco della Presidenza”. Per i disordini l’ufficio di presidenza della Camera sentirà da giovedì prossimo più di 40 deputati.  Per Paolo Fontanelli e Gregorio Fontana il comportamento del deputato di Scelta civica Stefano Dambruoso durante i disordini nell’Aula di Montecitorio del 29 gennaio scorso “èrisultato evidentemente estraneo alle funzioni da questi ricoperte”. Di “eccezionale gravità” viene invece giudicato il comportamento di Alessandro Di Battista per l’accesa discussione con il presidente dei deputati del Pd, Roberto Speranza, nella sala stampa della Camera. MESSORA - Il caso Messora continua ad agitare il Movimento 5 stelle e in Lombardia gli attivisti hanno dato il via a una petizione per le dimissioni del responsabile comunicazione M5S al Senato. A rivelarlo è la senatrice Monica Casaletto, una delle voci critiche interne al Movimento. “E’ la base che condanna Messora. C'è una petizione dal meetup della Lombardia che chiede le sue dimissioni - spiega Casaletto - il problema è che la comunicazione politica è importante e bisogna farla bene”. Il riferimento è al tweet scritto contro la presidente della Camera, Laura Boldrini.
Letta: "Kuwait investe in Italia, migliore risposta al disfattismo". Ma Squinzi: invertire rotta subito.
Kuwait City (Kuwait), 4 febbraio 2014 - Dal Kuwait il premier Enrico Letta sottolinea il successo della sua 'missione' nel Golfo: "Gli accordi sottoscritti serviranno alle imprese italiane a essere più forti: sono la migliore risposta al disfattismo imperante del nostro paese. Fuori dall’Italia credono in noi”.  E ancora: “Oggi è stato finalizzato un importante accordo con il Kuwait. Il Fondo strategico del Kuwait (Kia), che è il più antico dei fondi sovrani, ha deciso di investire sull’Italia 500 milioni di euro messi subito tutti d’un colpo, denaro contante, per capitalizzare il Fondo strategico italiano della Cassa depositi e prestiti. Le risorse saranno gestite dal nostro Fondo strategico per rilanciare le imprese italiane”. "Sento molti ragionamenti, tra politica interna e politica estera: questa è politica interna, economica, industriale. Il paese oggi è il mondo, non si ferma ai confini nazionali", dice Letta. L’investimento dal Kuwait in Italia “è la dimostrazione che il sistema Italia funziona, che se lavoriamo con un gioco di squadra i risultati ci sono”. Il monito sul "disfattismo" è apparso diretto, tra gli altri, anche al presidente di Confindustria Giorgio Squinzi,. Il quale, indirettamente, è intervenuto sul tema. "’Italia è da anni ostaggio di una burocrazia soffocante che assorbe le energie vitali di imprese e cittadini e ne distoglie tempo e risorse da impieghi piu’ produttivi’.Queste le parole di Squinzi,  per il quale bisogna "invertire una rotta che altrimenti ci porterà alla deriva e poi al naufragio". Squinzi ha anche criticato il sistema fiscale italiano "punitivo, complicato e incerto, che assoggetta l’impresa a migliaia di adempimenti e altrettanti controlli".
Berlusconi: "Lieto del ritorno di Casini". Ma Maroni attacca: "O c'è progetto o stia lontano".
Roma, 2 febbraio 2014 - "In questi giorni non ho condiviso gli attacchi a Pierferdinando Casini, il cui ritorno - ha affermato Silvio Berlusconi - nell'area dei moderati è da sempre stato da me auspicato e del quale non posso che esserne lieto, ritenendo che anche il suo movimento potrà offrire un reale contributo alla vittoria del Centrodestra". "Da molto tempo mi si attribuiscono posizioni ed indicazioni che quotidianamente influenzerebbero la linea dei giornali dell’area di Centrodestra. Mai sono intervenuto nè sulle decisioni editoriali, nè su singole vicende rispettando appieno la libertà dei giornalisti e dei direttori", ha continuato il Cavaliere in una nota. Roberto Maroni ha invece accolto con riserva l’annunciato ritorno di Pierferdinando Casini nell’alveo del centro-destra. O il leader dell’Udc è disposto a un’alleanza attorno a un "progetto comune" o "stia lontano", ha affermato il governatore leghista. Se Casini viene all’opposizione come noi e come ha fatto Forza Italia, bene”, ha detto Maroni. “Sennò - ha proseguito - qualche problemino c'è per quanto mi riguarda". "Ho scelto di allearmi con il centro destra non per far rivivere i partitini e le nomenclature del passato, ma per dar vita ad un programma serio e innovativo che faccia uscire l’Italia dalla crisi, aiuti il ceto medio finora penalizzato e rilanci le imprese", ha affermato Casini ospite  de LaTelefonata.
Letta attacca Grillo: "Barbarie senza fine". Giallo sul tweet della Boldrini, lo staff pensa a un falso.
Roma, 3 febbraio 2014 - Scontro frontale Boldrini-5Stelle, il giorno dopo. “Cara Laura, volevo tranquillizzarti.. Anche se noi del blog di Grillo fossimo tutti potenziali stupratori, tu non corri nessun rischio!”. E’ domenica sera, alla fine di una giornata di feroci polemiche tra Movimento e Presidente della Camera, Claudio Messora, responsabile comunicazione M5s al Senato, chiude la giornata con questo tweet. Seguono una valanga di polemiche e quindi le scuse oggi, a fine mattina: “Non era mia intenzione offendere Laura Boldrini. Se a causa di una mia battuta è accaduto, me ne scuso. Ora torniamo a parlare di contenuti”. Un dietrofront maturato già nella notte quando Messora, pressato dalle polemiche annota su Twitter: “Sono sincero: non sono stato di classe. Lo so. Però credo che quello che ha detto una presidente della Camera sia altrettanto grave”. ...E IL "FALSO" TWEET - ... “Chi segue il blog di Grillo non si confronta sui contenuti ma offende in modo sessista. Sono potenziali stupratori”. E’ questo invece il contenuto di un tweet comparso, secondo quanto riporta Beppe Grillo sulla sua pagina Facebook ufficiale, sul profilo Twitter della presidente della Camera Laura Boldrini e poi, dice Grillo, cancellato. Il presunto tweet, che ora in rete non esiste, riassume in 120 caratteri quanto detto ieri dalla presidente della Camera a ‘Che tempo che fa’ su Rai3 parlando degli scontri in aula alla Camera in occasione della votazione sul decreto Imu-Bankitalia. Si tratta quindi di un falso o il tweet è stato rimosso? Il dubbio è lecito visto che dallo staff della presidente fanno sapere che “non risulta mai scritto”. Non è la presidente in persona ad occuparsi dei suoi profili sui social network e l’interessata ha assicurato di non aver mai scritto quella frase. Il sospetto è che si sia trattato di un fake molto ben fatto, come solo a esperti hacker riesce. O che si sia trattato di una montatura. A margine del tweet compaiono anche i volti di quanti lo avrebbero inoltrato (retweet, in gergo) ai propri contatti e di coloro che lo avrebbero commentato. Ma nemmeno di questi commenti o ‘replicanti’ del tweet risulta traccia. Di più: alcuni di loro sono stati addirittura contattati telefonicamente dallo staff di Laura Boldrini, ma avrebbero assicurato di non aver mai letto quella frase nè tantomeno di averla commentata. Esperti nello smascherare le ‘bufale’ in Rete, comunque, sono al lavoro per fare in modo che un soggetto super partes possa mettere una parola definitiva sul caso. BRUCIATO LIBRO DI AUGIAS - Poi c'è il caso Augias. Protagonista il 31 gennaio della rubrica ‘Il giornalista del giorno’’ sul blog di Beppe Grillo, il giornalista e scrittore Corrado Augias ha postato su Twitter ieri sera l’immagine di un suo libro gettato nel camino acceso, con la scritta: ‘’mi informano che c'è stato anche un piccolo rogo. Ecco cosa intendevo per fascismo’’. La foto dell’ultimo libro di Augias (I misteri d’Italia) che brucia tra le fiamme di un camino acceso, rilanciata su Twitter dal giornalista, è stata postata su Facebook da Francesco Neri militante del Movimento 5 stelle e organizzatore del Meetup di Zagarolo. E dopo la denuncia di Augias su Twitter si è acceso il dibattito, con messaggi di solidarieta’ per il giornalista (il rogo del libro e’ retweettato anche da Fiorello) e qualcuno che invece si unisce agli insulti. E Grillo su Twitter: "Francesco Neri non rappresenta il M5S e utilizza senza alcuna autorizzazione il simbolo del M5S". "E’ il gesto di un esaltato - spiega all’ANSA Augias - però gli esaltati non saltano fuori se non possono contare su un ambiente che nella loro eccitazione ritengono favorevole. Lui ha sbagliato, ma ha contato su un’atmosfera che considerava favorevole. Quello che mi inquieta è che questo ragazzo pensa di fare una novità e non si rende conto di ripetere un gesto storico’’. Poche ore fa, sempre sulla sua pagina Facebook, Neri ha postato una lunga spiegazione al suo gesto, ammettendo di aver bruciato il libro (‘’comprato direttamente da Augias a Zagarolo quando venne e autografato’’) per la profonda indignazione provata, spiega, ‘’di fronte alla menzogna’’ e replica: ‘’Lei è fascista, signor Augias’’. La polemica contro Augias è stata scatenata in particolare dalle parole critiche pronunciate qualche giorno fa dal giornalista e scrittore a “Le invasioni barbariche”, su La7, dopo l’intervento nel programma del deputato grillino Alessandro Di Battista. ‘’Domani querelo Augias, non può permettersi di offendere e dire tutte quelle falsità in 30 secondi’’, aveva twittato dopo la trasmissione di Daria Bignardi il parlamentare del M5s Ivan Della Valle.  BOLDRINI - “Voglio dare la mia solidarietà a Bignardi Augias e Fazio perché è in corso un pestaggio mediatico nei loro confronti. La rete è una grande opportunità e uno spazio bellissimo ma non può essere usata in questo modo violento”. Così la presidente della Camera Laura Boldrini, a margine di un incontro con gli studenti del liceo classico Statale ‘Terenzio Mamiani’, a Roma, a proposito degli attacchi rivolti ai giornalisti dal M5S. LETTA - “Ho letto di frasi folli di Beppe Grillo nei confronti di Daria Bignardi e di suo marito: la corsa verso la barbarie che Grillo ha intrapreso e che sta portando avanti pare essere senza fine”. Lo ha detto il presidente del Consiglio Enrico Letta, parlando da Doha in una conferenza stamap trasmessa da Rainews24, in quello che ha precisato sarà “il solo commento” sui fatti italiani, ma “ho trovato talmente scalndalose queste dichiarazioni che non posso non commentarle”. CASALINO CONTRO LA BIGNARDI - Daria Bignardi come detto nel mirino del M5S dopo l’intervista ad Alessandro Di Battista nella scorsa puntata di ‘Le invasioni barbariche’. In una lettera apparsa sul blog di Beppe Grillo, firmata da uno dei responsabili della comunicazione del M5S al Senato, Rocco Casalino, si legge: “Cara Daria Bignardi, ti propongo questa riflessione sulla trasmissione di venerdì sera. Come sarebbe per te se ti invitassi a una trasmissione tv e le domande fossero: come si sente tuo figlio a scuola ad avere il nonno mandante di un assassino? Come è l’aver sposato il figlio di un assassino? E se insistessi su questa domanda come hai fatto tu per il padre ex fascista di Di Battista?”. “E se - prosegue il post - dopo aver avuto te ospite invitassi uno scrittore che invece di parlare del suo libro raccontasse di cosa è stato Lotta Continua e di cosa pensa di te? E se questo scrittore utilizzasse il suo tempo non per parlare del suo libro ma per denigrare te che, oltretutto, saresti impossibilitata a difenderti? Tu penseresti che io sia stato corretto come conduttore o penseresti che questo invito sia stato una trappola ben orchestrata per far prevalere una idea e una tattica precostituita? Ad esempio che il Movimento 5 Stelle e i suoi parlamentari sono squadristi. Con una grande abilità sei passata dal papà fascista (tra l’altro, ex fascista, ora vota M5S) ad Augias che ci dipinge come neofascisti. Ma assomigliate piu voi a quel regime - conclude Casalino - voi che utilizzate tecniche da istituto luce, o noi che volevamo solo evitare che andassero 7,5 miliardi di euro alle banche? 7,5 miliardi che pagheremo noi tutti, tu e la tua famiglia comprese”. QUATTRO SENATORI M5S - I senatori del Movimento 5 Stelle Lorenzo Battista, Laura Bignami, Monica Casaletto e Luis Alberto Orellana chiedono uno stop alle violenze sia fisiche che verbali e invitano lo staff M5S che si occupa della comunicazione a essere piu responsabile. “Abbiamo aderito al Movimento 5 stelle per essere parte attiva di un cambiamento e contribuire a migliorare il rapporto dei cittadini con le istituzioni - scrivono in una nota i 4 senatori - i fatti accaduti e gli attacchi personali dell’ultimo periodo non hanno dato nè un segnale positivo ne’ propositivo. Il confronto con l’avversario e il rispetto per le istituzioni devono essere valori imprescindibili della vita politica. Stigmatizziamo con fermezza ogni forma di violenza e di aggressione sia verbale che fisica”. “Se da una parte Internet deve essere libera - proseguono - è altrettanto vero che un certo tipo di messaggi, compresi alcuni post pubblicati sul blog di Grillo e le esternazioni dei responsabili della comunicazione M5S, possono innescare reazioni scomposte. L’attacco alla persona non rappresenta l’attacco alle idee! I contenuti del blog non sono redatti con il consenso o la partecipazione di chi rappresenta democraticamente il paese. Chiediamo agli autori della comunicazione del M5S di essere maggiormente responsabili e consapevoli dei contenuti pubblicati e del loro inquadramento professionale”. IERI LO SCONTRO BOLDRINI-5STELLE
Sochi, Letta: "Andrò a cerimonia per difendere i diritti dei gay". Ma i renziani: "Non vada".
Doha, 3 febbraio 2014  - Il premier Enrico Letta ha chiarito i motivi dell sua partecipazione alal cerimonia di inaugurazione delle olimpiadi invernali di Sochi. “Ho preso questa decisione dopo una consultazione con il presidente della Repubblica, il ministro dello Sport e il presidente del Coni”, ha detto nel corso di una conferenza stampa a Doha. “Riteniamo che questa presenza sia utile per sottolineare soprattutto la candidatura italiana di Roma alle olimpiadi del 2024, cui crediamo tantissimo. Bisogna essere a Sochi per cominciare a far marciare questa candidatura”, ha detto. Tuttavia, ha spiegato citando le ‘polemiche’ in Italia, “nella mia partecipazione sia qui sia lì ribadirò con assoluta nettezza la nostra contarierà a qualsiasi normativa discriminatoria contro gli atleti gay. Questo fa parte della cultura italiana”, ha aggiunto. SENATORI PD: LETTA NON VADA - “Ci auguriamo che il Premier Letta ci ripensi. I principali leader europei non andranno all’inaugurazione delle Olimpiadi di Sochi, incomprensibile che l’Italia partecipi al massimo livello. Non si contrasta certo così la politica discriminatoria nei confronti di gay e minoranze perpetuata da Putin”. Lo affermano i senatori del Pd Isabella De Monte, Nadia Ginetti, Mario Morgoni, Claudio Moscardelli e Francesco Scalia. “Stiamo per assumere la guida del semestre europeo-sottolineano i parlamentari- e ci distinguiamo subito con la presenza del Presidente del Consiglio ad una inaugurazione disertata da molti altri leader. Il rispetto dei diritti civili è una battaglia che riguarda le nostre stesse radici culturali, abbandonarla per ottenere l’appoggio russo alla candidatura di Roma nel 2024 è sbagliato”, concludono i senatori. GAY CENTER A LETTA: ERRORE ANDARE CERIMONIA SOCHI  - “Che dirà Letta a Putin andando a Sochi? Che l’Italia è l’unico Paese europeo a non avere leggi contro l’omofobia e sui matrimoni gay? Vedremo. Letta avrebbe dovuto disertare l’inaugurazione, la sua decisione diversa da quella di Merkel, Hollande, Cameron e Obama è un errore. Mentre Letta sarà a Sochi all’inaugurazione noi manifesteremo davanti all’Ambasciata russa a Roma esponendo una grande bandiera gay di sette metri per protestare contro le leggi omofobe di Putin”. Lo dice Fabrizio Marrazzo, portavoce di Gay Center.
Max Pezzali e i Nomadi ospiti della quinta puntata di Roxy Bar. Stasera, 20.30, diretta su Q.net.
Bologna, 8 febbraio 2014 - Quinta puntata del 2014 quella di domenica 9 Febbraio del Roxy Bar, il programma di Red Ronnie. A salire sul palco del noto programma, dalle 20.30 alle 24, come sempre, importanti nomi del mondo della musica e dello spettacolo. Saranno presenti: Max Pezzali (che recentemente è in rotazione radiofonica con il nuovo singolo 'I cowboy non mollano mai'), i Nomadi, Paolo Fresu (che ha firmato la colonna sonora del film 'Vinodentro' in uscita nelle sale cinematografico a marzo) e Fausto Mesolella, ormai veterano della trasmissione e Antonio Pascuzzo finalista al Premio Tenco 2011, che ha avviato i preparativi per il suo secondo album la cui uscita è prevista in primavera. Per il 'Trofeo Roxy Bar' che permetterà alle giovani band emergenti di esibirsi dal vivo, gareggeranno: Dynamo, Dentro delay e Boris. Anche questa domenica sarà possibile interagire con gli ospiti del Roxy Bar. Per farlo basterà accedere all'applicazione SPREAKER (disponibile anche su mobile) e registrare un messaggio che dovrà essere contrassegnato dal tag # + cognome (o nome d’arte) dell’artista + roxy (es. per Max Pezzali, #pezzaliroxy). Le domande e i messaggi più interessanti, saranno selezionati e fatti ascoltare agli ospiti durante la diretta del Roxy Bar che avranno la possibilità di rispondere.
Torino, sparatoria in centro: morto un bandito, ferito un poliziotto. Fermate due persone.
Torino, 8 febbraio 2014 -  Conflitto a fuoco oggi intorno alle 17 a Torino, in corso Moncalieri, nella zona Gran Madre. A quanto si apprende dalla questura ci sarebbe un poliziotto ferito, mentre uno dei malviventi, Giuseppe Virdò, pregiudicato di 45 anni, è morto. Pochi i dettagli per ora trapelati. La sparatoria ci sarebbe stata al culmine di un inseguimento, dopo che una coppia di ladri si è impossessata di una vettura in via Garibaldi. Prima di fare fuoco agli agenti che l'avevano fermato ha minacciato di togliersi la vita, puntandosi alla tempia una delle due pistole di cui era in possesso Due persone sono state fermate: un uomo e una donna, amici della vittima, di cui non sono state ancora fornite le generalità.
Londra, ministro dell'immigrazione si dimette: la sua colf non era in regola.
Londra, 8 febbraio 2014 - Paese che vai, moralità che trovi. Il ministro britannico dell’Immigrazione, Mark Harper, ha rassegnato oggi le sue dimissioni a seguito del clamore suscitato dalla notizia dell’assunzione di una domestica senza permesso di lavoro. Il premier David Cameron ha accolto le dimissioni “con rammarico” e ha nominato nuovo ministro James Brokenshire. Nella lettera di dimissioni rivolta al primo ministro, Harper ha però tenuto a precisare di aver assunto la domestica nel 2007 perché gli facesse le pulizie in casa: all’epoca la donna era in regola. Nel 2012, a un secondo controllo, i suoi documenti erano risultati ancora a posto. L’anno scorso il ministro aveva lanciato una campagna presso i datori di lavoro perché controllassero con più attenzione la posizione dei loro lavoratori stranieri, e per dare il buon esempio aveva fatto verificare anche la posizione della sua domestica. E l’ufficio immigrazione aveva scoperto che la donna non aveva più un permesso di lavoro. Il ministro ha subito segnalato la cosa alla sua collega ministra dell’Interno, Theresa May. A quel punto però si è trovato in una situazione imbarazzante. Il paladino della lotta ai clandestini che dava lavoro a una clandestina, anche se inconsapevolmente (almeno a suo dire). La stessa cosa in passato è costata il posto a numerosi ministri americani, che hanno dovuto lasciare a causa delle loro domestiche “latinas” senza permesso di soggiorno.
Letta: "Lunedì al Colle, sblocco situazione". Renzi: "Era ora".
Roma, 8 febbraio 2014 - "Qui mi sono preso 24 ore di ossigenazione. Lunedì prenderò un'iniziativa per sbloccare la situazione". Enrico Letta parla da Sochi, dove si è recato per portare il sostegno agli atleti italiani che partecipano alle Olimpiadi invernali, e annuncia il suo impegno per sbloccare l'impasse politica in cui si trova l'Italia. Con indosso la maglia della tuta degli azzurri, Enrico Letta non parla solo di sport anche se è allo sport che fa riferimento nell'escludere "paralleli" tra le staffette dei tedofori dei Giochi di Sochi e quelle politiche. "Ho giudicato positivamente la riunione del Pd dell’altro giorno, mi fido dei vertici del mio partito e credo che questa iniziativa che assumerò dopo aver parlato con il capo dello Stato avra effetti positivi, ma ne parleremo in Italia", aggiunge il premier. E sempre allo sport fa riferimento per rispondere a chi gli chiede dei messaggi arrivati ieri da Matteo Renzi. "So quanto il gioco di squadra sia fondamentale nello sport e nella sua organizzazione, ed è per questo che faccio il mio in bocca al lupo a Malagò", dice Letta che sottolinea come "lo sport non è un ‘one man show’ ma un gioco di squadra dove tante professionalità e persone giocano insieme". Inevitabile arriva anche il riferimento al suo esecutivo. "La mia squadra di governo è sempre molto coesa e ne sono molto contento. E’ una squadra - sottolinea - che ha sempre lavorato d’amore e d’accordo". Poi si toglie un sassolino dalla scarpa: "Se fate paragoni tra questa e squadre di governo del passato, vi ricorderete fuochi d’artificio...". E a proposito del tweet del segretario Pd sulla 'convenienza' di puntare alle elezioni, il premier controbatte parlando di un altro 'cinguettio': "Ieri da qui ho twittato la foto dell'incontro con Ban Ki Moon, è l'unico tweet che ho voluto fare da qui, per esprimere con chiarezza cosa vol dire, per me, dove stiamo e cosa facciamo, i valori che professiamo e per i quali schieriamo l'Italia". RENZI - "Benissimo, era ora. Adesso non ci rimane che aspettare" la settimana prossima. Così Matteo Renzi, al suo arrivo a Sassari, commenta l’annuncio del premier sull'incontro con Napolitano. "Quando mi parlano di rimpasti mi vengono tutte le bolle. Allora prendo e scappo a Firenze, a stare in mezzo alla gente", ha poi detto il segretario del Pd. TOTI - Intanto il consigliere politico di Forza Italia, Giovanni Toti, invita ad attuare "le riforme che Renzi e Berlusconi hanno concordato". "E' l’unica soluzione per questo Paese - spiega -. Leggendo i giornali sembra di essere tornati al 1998; ai balletti tra Prodi e D’Alema. Quel che è certo è che l’esperienza delle grandi intese è finita". Quando all'organizzazione interna di Forza Italia, Toti aggiunge: "Il partito è Berlusconi. Tutti gli altri devono remare a tempo dalla stessa parte". LUPI - "I tempi li dettiamo noi. Li detta Letta. Non li detta Renzi", afferma il ministro delle Infrastrutture, Maurizio Lupi, parlando dell’attività e dei programmi futuri del governo, oggi a margine di un convegno a Milano. "Martedì o mercoledì - ha detto - presenteremo a Letta le proposte del Nuovo Centrodestra per l’economia; si va dal rilancio delle piccole e medie imprese, alla burocrazia zero, dal sostegno alle famiglie alle misure per il lavoro. Renzi parla inglese, noi italiano, per noi è importante introdurre i disoccupati nel mondo del lavoro". ALFANO - “Il Pd, dopo il derby decennale D’Alema-Veltroni, adesso non può riproporre il Letta-Renzi, perché l’Italia non può attendere oltre”, ha detto Angelino Alfano a Reggio Calabria. E ancora: “Tocca al Pd esprimere un giudizio chiaro sul governo”, dice in merito a un eventuale Letta Bis o a un esecutivo guidato da Matteo Renzi. “La posizione del Nuovo Centrodestra - ha aggiunto Alfano - è molto chiara: noi abbiamo voglia e tante cose da fare, cose importanti che riguardano il lavoro, il fisco, la burocrazia, il sostegno alla famiglia”. Redazione online
Banca d'Italia: "Disoccupazione, record dal '50, pesa sui giovani. Avanti con le riforme".
Roma, 8 febbraio 2014 - La Banca d'Italia avverte che la ripresa "appare ancora debole e incerta". Lo dice il governatore Ignazio Visco, che, intervenendo al 20° convegno di Assiom Forex, sottolinea come in Italia il tasso di disoccupazione "ha raggiunto un livello prossimo al 13%, il doppio di quello prevalente prima della crisi" e ai massimi delle serie storiche disponibili. "Come in altri paesi - sottolinea Visco - il forte e protratto calo dell’attività economica ha pesato in misura maggiore sui giovani: il tasso di occupazione per quelli di età compresa tra i 15 e i 24 anni, escludendo gli studenti dalla popolazione di riferimento, è sceso al 43% dal 61% del 2007; dal 74% al 66% per la classe di età dai 25 ai 34 anni". Per Visco l’Italia deve andare avanti con le riforme per consolidare la fiducia acquistata "faticosamente", anche se "il sentiero è stretto". "La fiducia faticosamente riguadagnata - dice il numero uno di Bankitalia - non deve essere indebolita dal riaccendersi di timori sulla risolutezza dell’Italia, e di tutti i paesi dell’area dell’euro, a proseguire sulla strada delle riforme e della responsabilità. Ne sarebbe ostacolato il miglioramento delle condizioni di accesso al credito con inevitabili riflessi sul costo del capitale e sugli investimenti delle imprese". Visco auspica che, nel percorrere questa via, "si deve certo tenere conto delle necessità di chi più sta soffrendo le conseguenze della lunga crisi e dei grandi cambiamenti connessi con l’apertura dei mercati e con il rapido affermarsi delle nuove tecnologie, cambiamenti rispetto ai quali resta da compiere larga parte del necessario aggiustamento strutturale". Il recupero di competitività dell’Italia ha bisogno "di una strategia di riforma articolata e coerente" e soprattutto nelle circostanze attuali - afferma il Governatore della Banca d’Italia - "la riduzione del carico fiscale sui fattori della produzione, accompagnata da tagli selettivi di spesa che riducano gli sprechi e da interventi volti a rendere più efficiente l’amministrazione pubblica, può essere determinante per la capacità del sistema di affrontare i cambiamenti necessari". Visco chiede, quindi, alla politica l’impegno "per rendere il contesto istituzionale e normativo più favorevole all’attività di impresa, semplificando il quadro regolamentare, accrescendo la qualità dei servizi pubblici, proseguendo nell’azione di contrasto dei comportamenti illeciti". La Banca d’Italia, inoltre, "non esclude" un intervento "ambizioso" per una bad bank di sistema oltre agli interventi privati in corso che vanno "nella giusta direzione". Per Visco "non siamo in una situazione di generalizzata riduzione dei prezzi, di deflazione", ma avverte che l’attuale livello di inflazione "non è desiderabile" e che per la ripresa occorre "contrastare la disinflazione". Quindi esorta le banche e la finanza a non far "mancare il finanziamento a chi lo merita e partecipa al rischio", continuando a dare "il sostegno all’economa reale".
Papa Francesco: "Ho accettato l'invito a visitare lo Sri Lanka". San Valentino, già 17.000 i fidanzati iscritti all’udienza.
CdV, 8 febbraio 2014  - “Ringrazio il cardinale Malcolm Ranjith per l’invito a visitare lo Sri Lanka. Accolgo questo invito e credo che il Signore ci darà la grazia”. Papa Francesco ha risposto così all’arcivescovo di Colombo, all’inizio dell’incontro di oggi con gli immigrati dello Sri Lanka in San Pietro. PAPA BEATIFICA 123 MARTIRI COREANI E UN PRETE SARDO - Papa Francesco ha approvato la beatificazione dei martiri sudcoreani Paolo Yun Ji-chung, laico, e 123 compagni, uccisi in odio alla fede tra il 1791 e il 1888, e del francescano conventuale sardo Francesco Zirano, ucciso invece in Algeria nel 1603. Salirà inoltre agli altari grazie a un decreto firmato ieri dal Papa anche un altro francescano italiano, lo stimmatizzato fra’ Faustino Ghilardi, dei frati minori, morto nel 1937 in concetto di santità dopo aver trascorso oltre 40 anni nel suo convento di Montaione in provincia di Firenze. SAN VALENTINO, FIDANZATI IN PIAZZA  - Sono già più di 17.000 i fidanzati iscritti all’udienza con il Papa programmata per il 14 febbraio, giorno di San Valentino. Davanti a questo numero assolutamente imprevedibile per un giorno feriale, Papa Francesco ha accolto la proposta di tenere questa udienza in piazza San Pietro. La piazza sarà aperta a partire dalle 9.00. Alle 11 inizierà un primo momento di riflessione, ascolto e testimonianze che preparerà l’arrivo del Santo Padre, previsto per le 12.00. L’incontro terminerà alle 12.45 circa. Non sono previsti biglietti di ingresso e il termine per le iscrizioni (comunque obbligatoria per tutti i partecipanti) è stato prorogato al 12 febbraio. L’udienza - precisa però una nota - è riservata ai fidanzati che si stanno preparando al matrimonio.
'Ndrangheta, arrestato il boss latitante Farao. Era tra i ricercati più pericolosi d’Italia.
Crotone, 8 febbraio 2014 - Il boss latitante della 'ndrangheta Silvio Farao, ritenuto il capo dell’omonima famiglia operante a Cirò e inserito nell’elenco dei ricercati più pericolosi d’Italia, è stato arrestato dai carabinieri del Comando provinciale di Crotone in un’abitazione rurale nella campagna di Cariati, comune del cosentino al confine con la provincia di Crotone. Quando i militari hanno fatto irruzione, il latitante si è arreso senza opporre resistenza. Arrestati per favoreggiamento i due coniugi che abitavano al piano superiore della palazzina in cui si era rifugiato il boss. Farao, 66 anni, era latitante dal novembre del 2008 quando evase dagli arresti domiciliari, ai quali era stato posto pochi giorni prima, dopo essere stato arrestato al termine di un altro periodo di latitanza. L’uomo era stato condannato all’ergastolo in primo e secondo grado per l’omicidio di Mario Mirabile, ucciso a Corigliano Calabro (Cosenza) nel 1990 ed è ritenuto dagli investigatori un capomafia di grosso spessore criminale. In attesa che la sentenza di condanna diventasse definitiva, a Farao era stata imposta la sorveglianza speciale. Dopo ripetute violazioni, la Procura di Crotone aveva chiesto e ottenuto, come aggravamento della misura, gli arresti domiciliari. Il 7 settembre 2007, però, il boss era fuggito una prima volta per essere arrestato il 4 novembre 2008. All’epoca furono disposti nuovamente i domiciliari, in quanto gli veniva contestata solo la violazione degli obblighi della sorveglianza speciale in attesa della definizione del processo per omicidio. 
Australia, sub attaccato da uno squalo: non c'è traccia del corpo del 28enne / VIDEO.
Adelaide (Australia), 8 febbraio 2014  - Un uomo è stato ucciso da uno squalo mentre stava facendo pesca subacquea con gli amici al largo delle coste meridionali australiane. L’incidente si è verificato al largo della penisola di Yorke, a ovest di Adelaide, capitale dello stato del South Australia. Dopo l’attacco, nonostante siano subito stati allertati i soccorsi, del 28enne non è più stata trovata traccia. La polizia e i servizi di emergenza hanno concentrato le ricerche nella zona intorno a Goldsmith Beach vicino a Edithburgh con barche ed elicotteri, ma tutto è stato vano.
Valle d'Aosta: trovato il corpo dello scialpinista francese disperso: era sotto una valanga.
Roma, 8 febbraio 2014 - Il Soccorso alpino ha ritrovato un corpo sotto una valanga sul versante della Val d’Ayas, Valle d’Aosta. Il cadavere è quello di Emmanuel Cabaud, lo scialpinista francese di 48 anni disperso da giovedì tra la Valtournrnche e la Val d’Ayas. Le ricerche erano iniziate ieri dopo l’allarme lanciato dalla moglie; i soccorritori avevano battuto la grande valanga di Cheneil, la stessa che ha travolto la guida alpina di Antey Simona Hosquet. Cabaud aveva parcheggiato l’auto nel villaggio di Cheneil e alle 9 del mattino con gli sci aveva iniziato la salita verso il Col di Nana.
Brindisi, caccia alla tigre avvistata in zona Villaggio Pescatori.
Brindisi, 8 febbraio 2014 - Una trigre a Brindisi. Un uomo di 50 anni avrebbe segnalato il felino a piede libero aggirarsi nelle strade del rione Casale di Brindisi, in particolare in zona Villaggio Pescatori. Gli agenti della Forestale e vigili urbani hanno avviato delle ricerche per verificare la segnalazione. L'allarme è stato lanciato da Maurizio Guadalupi, un pescatore ritenuto persona attendibile da coloro che lo hanno ascoltato. L'uomo avrebbe notato da una finestra della sua abitazione il grosso felino attorno alle 5 di stamani. Vagava tranquillo nel piazzale antistante. L’animale si sarebbe poi allontanato in direzione di una banchina del porto. L’uomo sarebbe il solo ad aver visto la tigre e l’ha descritta con dovizia di particolari, specificandone anche le dimensioni.  Appena dopo il presunto avvistamento ha chiamato il 113: gli agenti della sezione Volanti hanno contattato gli zoo del territorio e stanno verificando se vi siano circhi in zona.
Libia, liberati i due operai rapiti: sono già rientrati in Italia. Bonino: "Gioia e soddisfazione".
Roma, 7 febbraio 2014 - Sono stati liberati i due operai edili italiani rapiti il 17 gennaio in Libia. Lo ha reso noto la Farnesina con un comunicato in cui il ministro degli Esteri, Emma Bonino, ha detto di provare “grande gioia e soddisfazione per la liberazione di Francesco Scalise e Luciano Gallo”. I due operai calabresi erano stati rapiti da un gruppo armato nei pressi del villaggio Dartuba, tra Derna e Tobruk, nella Cirenaica. A bordo di un aereo Falcon 900, Francesco Scalise e Luciano Gallo, sono già rientrati a Roma. Un sorriso appena accennato, stanchi provati e con la barba lunga, due voluminosi piumini arancioni indossati sopra un paio di jeans, un saluto con la mano prima di salire a bordo di un’auto e lasciare l’aeroporto di Ciampino. Si è svolto così il rientro a Roma di Francesco Scalise, 62 anni, di Pianopoli, e Luciano Gallo, 52 anni, di Feroleto Antico, liberati oggi in Libia. I due non hanno rilasciato nessuna dichiarazione. LA GIOIA DELLA BONINO - “L’operazione”, ha spiegato il ministro, “è frutto di attività congiunte tra Autorità libiche e italiane e dell’azione di coordinamento svolta tra Unità di Crisi, ambasciata e altri organi dello Stato”. “Desidero esprimere un sentito ringraziamento”, ha proseguito il capo della diplomazia italiana, “a tutte le donne e gli uomini della Farnesina e delle altre istituzioni che hanno consentito di giungere a un esito favorevole della vicenda in un contesto ambientale difficile”.  I due connazionali sono attesi all’aeroporto di Ciampino attorno alle ore 17,30. CI HANNO TRATTATO BENE  - Sono arrivati all’aeroporto di Lamezia Terme Francesco Scalise e Luciano Gallo. Stanchi e provati, i due operai hanno rilasciato solo una battuta ai giornalisti presenti: “Ci hanno trattato bene, ora vogliamo solo tornare a casa”. Quindi hanno guadagnato l’uscita per rientrare nelle rispettive abitazioni di Pianopoli e Feroleto Antico, due paesi in provincia di Catanzaro non molto lontani da Lamezia Terme. Ed è qui che i due operai sono attesi in un clima di grande festa. FAMIGLIARI E AMICI - “C’è grande gioia. Siamo veramente contenti”. Così i familiari di Francesco Scalise dopo aver appreso la notizia della liberazione del loro congiunto. Il figlio in una conversazione telefonica all’ANSA ha affermato: “siamo davvero contenti. Siamo felicissimi”. C’è grande gioia ed emozione a casa di Luciano Gallo, a Feroleto Antico, dopo l’annuncio della liberazione del loro congiunto e di Francesco Scalise. Il sindaco, Pietro Fazio, ha incontrato i familiari i quali hanno espresso la loro gioia. “Oggi è un giorno di festa. Siamo contenti”. “Questa è la dimostrazione che bisogna avere fiducia nelle istituzioni”. Lo ha detto all’AGI il sindaco di Pianopoli (Catanzaro), Gianluca Cuda, commentando la liberazione dei due operai edili calabresi che erano stati rapiti in Libia. Francesco Scalise, in particolare, è proprio di Pianopoli, dove vive la sua famiglia. “Ho sentito subito la figlia di Francesco - ha aggiunto il primo cittadino - è felicissima e non vede l’ora di riabbracciare il padre. E’ la fine di un incubo”. Rispetto alle polemiche montate negli ultimi giorni, sul fatto che non sembrava ci fosse un impegno concreto per i due calabresi, il sindaco Cuda ha aggiunto: “Il Governo ha lavorato sotto traccia ed ha ottenuto i risultati che tutti abbiamo sempre sperato”.
Governo, Letta non molla e sogna il rilancio. Ma rischia agguati in Parlamento.
Roma, 8 febbraio 2014 - Letta bis, Renzi uno o voto anticipato magari in abbinata con le Europee? Una cosa sola è certa: «Non si può andare avanti così» è il mantra di tutti. Il premier vuole «resistere» e non ha «alcuna intenzione di farsi da parte», ripetono tutti i suoi fedelissimi, che aprono — a partire da Francesco Sanna — solo a un rimpasto della squadra di governo, ma si chiudono a riccio su tutto il resto, compreso il Letta bis. «Il Pd tolga la fiducia a Letta, ci provi», sfidano Renzi i lettiani, ma sempre più isolati, mentre da palazzo Chigi si ribadisce: «Letta non ha alcuna intenzione di dimettersi, ma di rilanciare».Tutto, dunque, potrebbe consumarsi in fretta, senza neppure attendere la direzione Pd del 20 febbraio convocata proprio sul tema ‘governo’. Il redde rationem, forse anche con tanto di incontro risolutore tra Letta e Renzi, potrebbe già esserci al ritorno del premier da Sochi. Del resto, anche tutti gli altri soci della maggioranza di governo scalpitano. Ieri sera è sceso in campo, con un intervista al Tg1, lo stesso vicepremier, Angelino Alfano. «La maggioranza è di fronte a un bivio — spiega al Tg1 il leader di Ncd — o un governo Letta bis oppure una staffetta con Renzi». Per Scelta civica parla la segretaria Stefania Giannini: prima sostiene che «il 20 febbraio è tardi, abbiamo perso fin troppo tempo» e poi, in serata, lancia via Twitter persino l’hashtag sfottò «sveglia, Enrico». L’opposizione, ovvio, gongola (per Brunetta «il governo è allo sbando»), ma persino Nichi Vendola, leader di Sel, geme: «Renzi e Letta non potete andare avanti così». Nel Pd a ‘tifare’ per un Renzi 1 che permetterebbe di ‘riequilibrare’ i pesi nel partito e conquistare nuovi spazi, è la minoranza che fa capo a Cuperlo. Manca, però, la ‘pistola di Sarajevo’, il classico ‘incidente’ parlamentare, per dare il via alle danze. La minoranza cuperliana ne sente uno in arrivo.Cinque emendamenti, a quadrupla firma M5S-Popolari-Sel-Cd, parlano di conflitto d’interessi da inserire nell’Italicum come causa di ineleggibilità. Duecento voti potenziali già sulla carta cui si potrebbero aggiungere «80-100 dei nostri con il voto segreto» — spiega un cuperliano — «e salta tutto. Bisogna vedere se sono ammissibili, ma da martedì alla Camera si balla». L’altro possibile ‘incidente’ avrebbe per luogo del misfatto il Senato e per esecutori sempre Scelta civica, ‘teste d’ariete’ di Renzi nella maggioranza.Linda Lanzillotta, infatti, è determinata a ripresentare i suoi emendamenti al ‘salva Roma’ già bocciato dal Quirinale a fine 2013 e reinserito nel decreto sulla stabilità degli Enti locali che il Senato inizierà a votare da martedì: punta a farlo saltare una volta per sempre con l’aiuto di Lega-FI-Sel e altri. Incidenti ‘utili’ a un solo finale: dimissioni di Letta e apertura della crisi. Ettore Maria Colombo
Libia, liberati i due operai rapiti: sono già rientrati in Italia. Bonino: "Gioia e soddisfazione".
Roma, 7 febbraio 2014 - Sono stati liberati i due operai edili italiani rapiti il 17 gennaio in Libia. Lo ha reso noto la Farnesina con un comunicato in cui il ministro degli Esteri, Emma Bonino, ha detto di provare “grande gioia e soddisfazione per la liberazione di Francesco Scalise e Luciano Gallo”. I due operai calabresi erano stati rapiti da un gruppo armato nei pressi del villaggio Dartuba, tra Derna e Tobruk, nella Cirenaica. A bordo di un aereo Falcon 900, Francesco Scalise e Luciano Gallo, sono già rientrati a Roma. Un sorriso appena accennato, stanchi provati e con la barba lunga, due voluminosi piumini arancioni indossati sopra un paio di jeans, un saluto con la mano prima di salire a bordo di un’auto e lasciare l’aeroporto di Ciampino. Si è svolto così il rientro a Roma di Francesco Scalise, 62 anni, di Pianopoli, e Luciano Gallo, 52 anni, di Feroleto Antico, liberati oggi in Libia. I due non hanno rilasciato nessuna dichiarazione. LA GIOIA DELLA BONINO - “L’operazione”, ha spiegato il ministro, “è frutto di attività congiunte tra Autorità libiche e italiane e dell’azione di coordinamento svolta tra Unità di Crisi, ambasciata e altri organi dello Stato”. “Desidero esprimere un sentito ringraziamento”, ha proseguito il capo della diplomazia italiana, “a tutte le donne e gli uomini della Farnesina e delle altre istituzioni che hanno consentito di giungere a un esito favorevole della vicenda in un contesto ambientale difficile”.  I due connazionali sono attesi all’aeroporto di Ciampino attorno alle ore 17,30. CI HANNO TRATTATO BENE  - Sono arrivati all’aeroporto di Lamezia Terme Francesco Scalise e Luciano Gallo. Stanchi e provati, i due operai hanno rilasciato solo una battuta ai giornalisti presenti: “Ci hanno trattato bene, ora vogliamo solo tornare a casa”. Quindi hanno guadagnato l’uscita per rientrare nelle rispettive abitazioni di Pianopoli e Feroleto Antico, due paesi in provincia di Catanzaro non molto lontani da Lamezia Terme. Ed è qui che i due operai sono attesi in un clima di grande festa. FAMIGLIARI E AMICI - “C’è grande gioia. Siamo veramente contenti”. Così i familiari di Francesco Scalise dopo aver appreso la notizia della liberazione del loro congiunto. Il figlio in una conversazione telefonica all’ANSA ha affermato: “siamo davvero contenti. Siamo felicissimi”. C’è grande gioia ed emozione a casa di Luciano Gallo, a Feroleto Antico, dopo l’annuncio della liberazione del loro congiunto e di Francesco Scalise. Il sindaco, Pietro Fazio, ha incontrato i familiari i quali hanno espresso la loro gioia. “Oggi è un giorno di festa. Siamo contenti”. “Questa è la dimostrazione che bisogna avere fiducia nelle istituzioni”. Lo ha detto all’AGI il sindaco di Pianopoli (Catanzaro), Gianluca Cuda, commentando la liberazione dei due operai edili calabresi che erano stati rapiti in Libia. Francesco Scalise, in particolare, è proprio di Pianopoli, dove vive la sua famiglia. “Ho sentito subito la figlia di Francesco - ha aggiunto il primo cittadino - è felicissima e non vede l’ora di riabbracciare il padre. E’ la fine di un incubo”. Rispetto alle polemiche montate negli ultimi giorni, sul fatto che non sembrava ci fosse un impegno concreto per i due calabresi, il sindaco Cuda ha aggiunto: “Il Governo ha lavorato sotto traccia ed ha ottenuto i risultati che tutti abbiamo sempre sperato”.
Asi, inchiesta tangenti: Saggese si dimette. "Estraneo a ogni fatto".
Roma, 7 febbraio 2014 - Il presidente dell’ASI, Agenzia spaziale italiana, Enrico Saggese, ha messo il suo mandato a disposizione del ministro dell’Istruzione e della Ricerca Maria Chiara Carrozza. “Enrico Saggese - si legge in una nota - nel rispetto delle indagini in corso, ribadendo la sua totale estraneità ai fatti contestatigli, nell’interesse dell’autorevolezza internazionale dell’Agenzia Spaziale Italiana, acquisita specialmente nell’ultimo quinquennio, e al fine di meglio difendere la propria integrità, onorabilità e prestigio, maturati in più di quaranta anni di attività nel settore spaziale, ha inviato al Ministro Vigilante una lettera di messa a disposizione il proprio mandato di Presidente dell’Agenzia Spaziale Italiana, con effetto immediato”. Saggese, da ieri, insieme ad altre sei persone è indagato dalla procura di Roma per corruzione e concussione. Le verifiche di chi indaga vertono anche sull’eventuale sussistenza di fatture false per operazioni inesistenti, sui requisiti di soggetti nominati dirigenti e sui criteri di assegnazione di consulenze. Ed anche su questi aspetti si è svolta l’attività di perquisizioni negli uffici e nelle abitazioni degli indagati. IL MINISTRO CAROZZA ACCETTA LE DIMISSIONI - Il ministro Maria Chiara Carrozza, ‘’prende atto’’ della decisione del presidente dell’Agenzia Spaziale Italia, Enrico Saggese, di rimettere il suo mandato. Lo rende noto il ministero.
Electrolux, lettera ai sindacati: "Porcia non chiude". Ecco il nuovo piano dell'azienda.
Roma, 7 febbraio 2014 - "Electrolux sta concretamente manifestando e dimostrando di essere impegnata a identificare quelle soluzioni che consentano di garantire competitività a tutte le fabbriche italiane". Lo sottolinea l’Azienda in una lettera inviata a sindacati e governo, precisando che "pertanto, nel rispetto di un confronto ancora aperto e nel quale nessuna decisione è stata ancora presa, Electrolux richiede con fermezza che a partire da lunedì 10 febbraio tutte le attività di blocco delle merci e prodotto finito siano interrotte. Naturalmente - si legge nella lettera - laddove le azioni unilaterali in questione non cessino, ci troveremo costretti a ritirare dal tavolo sindacale e istituzionale tutte le nuove ipotesi di lavoro e a interrompere qualsiasi forma di confronto". Nella missiva si spiega che "Electrolux, sulla base delle proposte e disponibilità che stanno giungendo da parte del Governo e dalle istituzioni per interventi di supporto alla riduzione del costo del prodotto, con particolare riferimento al settore delle lavabiancheria, si è impegnata ufficialmente a presentare un piano industriale con investimenti per Porcia nel prossimo incontro in sede istituzionale". L’Azienda, inoltre, sulla base degli stessi elementi, "sta lavorando a un progetto industriale che prevede un aggiornamento del piano industriale e della allocazione di prodotti a Susegana". Electrolux "valuta molto positivi gli appelli utili ad affrontare la problematica del costo del lavoro con strumenti diversi da quelli disponibili alle parti sociali (le quali non possono che operare su componenti salariali e organizzativi) e le relative manifestazioni di disponibilità, soprattutto quelle che indicano la decontribuzione della solidarietà come via maestra e come misura implementabile efficacemente e velocemente. Per quanto riguarda l’orario di lavoro, "Electrolux intende mantenere lo schema di orario di lavoro a 6 ore (quando necessario) esclusivamente attraverso il ricorso agli ammortizzatori sociali", mentre "sta lavorando in collaborazione con tutte le Regioni per identificare e quantificare le iniziative di supporto ai siti produttivi che possano migliorare le condizioni di competitività dei siti medesimi".
Il Papa sui divorziati: "Non siano esclusi dall'azione della Chiesa". Pedofilia, il Vaticano critica l'Onu.
Roma, 7 febbraio 2014 - Le osservazioni del Comitato Onu sull’infanzia "sembrano andare oltre le sue competenze e interferire nelle stesse posizioni dottrinali e morali della Chiesa cattolica", con valutazioni morali della contraccezione e dell’aborto, "alla luce di una propria visione ideologica della sessualità".  Lo dice - scrive l'Ansa - padre Federico Lombardi dopo il rapporto diffuso a Ginevra. "Non è il caso di parlare di scontro fra l’Onu e il Vaticano. Le Nazioni Unite “sono una realtà molto importante per l’umanità di oggi e nelle loro più alte istanze apprezzano e desiderano il sostegno della Santa Sede e il dialogo positivo con essa". Inoltre per padre Lombardi lo stesso rapporto del Comitato Onu presenta "limiti gravi", dice il portavoce vaticano padre Federico Lombardi. "In particolare - spiega - sembra grave la non comprensione della natura specifica della Santa Sede". Un fatto, aggiunge, su cui "si ha diritto di stupirsi". "Il modo di presentare le obiezioni e l’insistenza su diversi casi particolari sembrano insinuare che si sia data molta maggiore attenzione a ONG ben note, pregiudizialmente contrarie alla Chiesa cattolica e alla Santa Sede, che non alle posizioni della Santa Sede stessa". E intanto il Vaticano, attraverso la Congregazione per la Dottrina della fede, ha aperto un’inchiesta sul vescovo cileno Cristian Contreras, della diocesi di San Felipe, per presunti abusi sessuali. Lo ha riferito ieri la Chiesa cattolica del Cile, citata dai media locali. "E’ il vescovo di San Felipe in persona che ha espresso il desiderio che la Santa Sede indaghi sulla veridicità delle denunce di cui è stato fatto oggetto a proposito di presunti gravi atti contro la morale e i suoi obblighi" religiosi, ha riferito un comunicato della Curia di San Felipe, pubblicato dalla Conferenza episcopale cilena. IL PAPA SU MATRIMONIO E DIVORZI - I pastori della Chiesa "sono chiamati a interrogarsi su come assistere" i divorziati o separati, "affinché non si sentano esclusi dalla misericordia di Dio, dall’amore fraterno di altri cristiani e dalla sollecitudine della Chiesa per la loro salvezza". Lo ha detto papa Francesco ai vescovi polacchi in visita Ad Limina. In alcuni passi del discorso, dedicati al tema della famiglia, "cellula fondamentale della società", papa Francesco ha toccato temi che saranno al centro del prossimo Sinodo dei Vescovi sulla pastorale familiare. Il Papa, citando la sua Evangelii gaudium, ha ricordato dapprima che la famiglia è il "luogo dove si impara a convivere nella differenza e ad appartenere ad altri e dove i genitori trasmettono la fede ai figli". "Oggi invece il matrimonio è spesso considerato una forma di gratificazione affettiva che può costituirsi in qualsiasi modo e modificarsi secondo la sensibilità di ognuno", ha proseguito. "Purtroppo - secondo papa Francesco - questa visione influisce anche sulla mentalità dei cristiani, causando una facilità nel ricorrere al divorzio o alla separazione di fatto". "I Pastori - ha raccomandato - sono chiamati a interrogarsi su come assistere coloro che vivono in questa situazione, affinché non si sentano esclusi dalla misericordia di Dio, dall’amore fraterno di altri cristiani e dalla sollecitudine della Chiesa per la loro salvezza; su come aiutarli a non abbandonare la fede e a far crescere i loro figli nella pienezza dell’esperienza cristiana".
Bosnia, i manifestanti incendiano il palazzo presidenziale a Sarajevo.
Sarajevo, 7 febbraio 2014 - I manifestanti che stanno manifestando da 3 giorni contro il governo bosniaco sono riusciti ad appiccare il fuoco a parte del palazzo presidenziale a Sarajevo. I dimostranti sono riusciti a rompere una finestra dell’edificio e a lanciare dentro un razzo di segnalazione al fosforo che innescato le fiamme nonostante la polizia sia presente con cannoni ad acqua. Decine di persone sono rimaste ferite oggi negli scontri tra manifestanti e forze dell’ordine in Bosnia. Le proteste sono cominciate mercoledì scorso a Tuzla e si sono estese in altre 33 città bosniache. I manifestanti accusano i Governi locali di corruzione e nepotismo: incendiato l’ingresso della sede del Governo regionale di Sarajevo. Solo nell’ospedale di Sarajevo sono stati ricoverati 26 feriti. La polizia ha anche usato cannoni ad acqua per disperdere la folla. La Bosnia fu devastata fino al 1995 da una guerra sanguinosa ed è uno dei Paesi più poveri d’Europa. La popolazione è culturalmente divisa in tre: serbi, croati e musulmani. Con una disoccupazione al 44% e il 20% di persone che vive al di sotto della soglia della povertà, la Bosnia deve ora fronteggiare la protesta popolare. “La gente protesta perché ha fame e non ha lavoro. Il governo deve dimettersi” dicono i manifestanti. “Io ho un lavoro - aggiunge un altro contestatore - ma il mio salario è di 250 euro al mese”.
Inghilterra, trovate orme umane di 800mila anni fa / FOTO.
Londra 7 febbraio 2014 - Le più antiche orme di essere umani mai scoperte fuori dal continente africano sono state riportate alla luce ad Happisburgh, sulle coste orientali dell’Inghilterra: lo ha reso noto il British Museum. (FOTO) Le impronte - di adulti e bambini - risalgono a 800mila anni fa: solo due siti nel mondo (in Tanzania e in Kenya) presentano orme più antiche, fino a 3,5 milioni di anni fa. Le impronte sono state rilevate su un terreno lasciato scoperto dalla bassa marea, in una zona dove negli anni scorsi erano stati ritrovati degli utensili di pietra e dei fossili di mammut. Secondo i ricercatori si tratta di “una famiglia, piuttosto che di un gruppo di cacciatori”: probabilmente individui della specie Homo antecessor, i cui resti fossili sono stati scoperti anche in Spagna.
No Tav, chiesti nove mesi per Beppe Grillo. Procura Genova: "Qui non è indagato".
Roma, 7 febbraio 2014 - La procura di Torino ha chiesto la condanna a 9 mesi di Beppe Grillo, nell’ambito del processo ai No Tav per la violazione dei sigilli alla baita Clarea, in Valsusa, un presidio che era stato messo sotto sequestro per abuso edilizio. La pena - scrive l'Agi - è stata chiesta dai pm Andrea Padalino e Antonio Rinaudo al processo che vede imputati una ventina di militanti No Tav. La stessa condanna - scrive l'Agi - a 9 mesi è stata chiesta anche per uno dei leader No Tav Alberto Perino. E’ stata chiesta l’assoluzione per cinque imputati, mentre per tutti gli altri sono state chieste condanne tra i 6 mesi e un anno e mezzo. I fatti si riferiscono al 2010. Il processo riprenderà per le repliche il 14 febbraio. GENOVA - "Beppe Grillo non è indagato, sono arrivati atti da varie procure, li stiamo valutando per capire se aprire una indagine o meno, stiamo valutando le carte", ha detto il procuratore capo di Genova Michele Di Lecce, dopo che alcune agenzie di stampa avevano rilanciato la notizia dell’iscrizione nel registro degli indagati del leader del Movimento 5 Stelle per aver scritto sul suo blog, rivolgendosi alle forze dell’ordine, di non proteggere più questa classe politica. Poi il procuratore precisa ancora: "Su Beppe Grillo, per la lettera aperta ai capi delle forze di polizia, sono arrivati numerosi atti da diverse procure dove risulta già indagato". La vicenda è emersa dopo un esposto del parlamentare e coordinatore dei giovani del Pd Fausto Raciti, che stigmatizzava una lettera aperta di Grillo indirizzata ai vertici di Polizia, Esercito e Carabinieri a non schierarsi a protezione della classe politica italiana. GRILLO, LETTERA CHOC AGLI AGENTI: VIA IL CASCO E UNITEVI ALLA PROTESTA Raciti ravvisò nella lettera del leader di M5S, appunto, un’istigazione alla disobbedienza e quindi un reato. Lo scritto risale al 10 dicembre scorso e segue le manifestazioni dei Forconi e il clamoroso gesto di alcuni agenti addetti all’ordine pubblico che a Torino, Genova e Milano si sfilarono il casco protettivo. “Alcuni agenti di Polizia e della Guardia di finanza a Torino si sono tolti il casco - scrisse Grillo - si sono fatti riconoscere, hanno guardato negli occhi i loro fratelli. è stato un grande gesto e spero che per loro non vi siano conseguenze disciplinari”. Quindi, sosteneva: “Vi chiedo di non proteggere piu’ questa classe politica che ha portato l’Italia allo sfacelo, di non scortarli con le loro macchine blu o al supermercato, di non schierarsi davanti ai palazzi del potere infangati dalla corruzione e dal malaffare. Le forze dell’ordine non meritano un ruolo cosi’ degradante. Gli italiani sono dalla vostra parte, unitevi a loro. Nelle prossime manifestazioni ordinate ai vostri ragazzi di togliersi il casco e di fraternizzare con i cittadini. Sarà un segnale rivoluzionario, pacifico, estremo e l’Italia cambierà. In alto i cuori”. La lettera era indirizzata a Leonardo Gallittelli, comandante generale dell’Arma dei carabinieri, Alessandro Pansa, capo della polizia di Stato e Claudio Graziano, capo di stato maggiore dell’Esercito italiano. Raciti denunciò Grillo ai carabinieri di Roma, l’esposto fu trasferito alla procura di Roma e quindi indirizzato a Genova. Il reato contestato a Grillo prevede pene da 1 a 3 anni e se commesso in pubblico pene da 2 a 5 anni.
Stamina, Vannoni rinviato a giudizio per tentata truffa.
Torino, 7 febbraio 2014 - Davide Vannoni, presidente di Stamina Foundation, è stato rinviato a giudizio dal gup di Torino Luca dal Colle per tentata truffa nei confronti della Regione Piemonte. Il processo inizierà il tre aprile. Il legale del presidente di Stamina Foundation, Roberto Piacentino, aveva chiesto la prescrizione del reato o, in alternativa, l’assoluzione." "NESSUN MIGLIORAMENTO" - Dalle cartelle cliniche dei pazienti in trattamento agli Spedali di Brescia con il metodo Stamina risulta che "nessun paziente ha avuto miglioramento clinici", ha affermato il ministro della Salute Beatrice Lorenzin. Riferendosi quindi al nuovo comitato scientifico che dovrà valutare il protocollo di Vannoni, Lorenzin ha ribadito come l’ordinanza del Tar, in merito al precedente comitato, abbia "posto dei paletti, chiedendoci una nuova commissione 'neutra'". Adesso, ha proseguito, "l’Avvocatura dello Stato ci darà un parere sui nomi scelti e dobbiamo capire se possiamo andare avanti con quei nominativi. Ma questo - ha concluso il ministro - non inficia la qualità degli scienziati selezionati". LE PAROLE DI VANNONI - "Speravo che la vicenda si risolvesse già oggi, vuol dire che dimostreremo in dibattimento la mia innocenza. Sono assolutamente sereno". Vannoni, commenta così il suo rinvio a giudizio. "Non sono io a dire che non ho commesso il reato - aggiunge Vannoni - a parlare sono i documenti e li porteremo in dibattimento". Dello stesso parere di Vannoni è il suo avvocato, Roberto Piacentino. "Faremo valere le nostre ragioni in dibattimento - afferma il legale -. Vannoni al processo? Credo verrà, ai processi si viene". "STAMINA METODO VALIDO" - Nell’inchiesta su Stamina "Davide Vannoni si difenderà nel merito.Cercherà di dimostrare che quello che viene chiamato metodo Stamina è una metodica valida che deve essere esplorata da tecnici e medici privi di pregiudizi", dice il legale di Vannoni a margine dell’udienza preliminare.
Valanga travolge maso in Val Passiria. Il video choc fa il giro del web. Un disperso ad Aosta.
Bolzano, 7 febbraio 2014 - Ha fatto il giro del web un video che documenta la potenza della valanga che ieri ha investito un maso della frazione Pill a Moso in Passiria, in Alto Adige. In via precauzionale sono state evacuate 25 persone. A riprendere la valanga è stato Thomas Ennemoser, che stava liberando dalla neve il tetto del suo fienile. Ad un certo punto si è accorto che dal pendio opposto si stava staccando una slavina e ha avuto la prontezza di riprendere il fenomeno con il cellulare. Il video, di oltre 5 minuti, mostra come la valanga diventa sempre più grossa, inghiottendo alberi e tutto ciò che incontra lungo la discesa, per poi fermarsi sulla strada d’accesso al paesino. GUARDA IL VIDEO Intanto c'è ancora un disperso a causa della valanga di ieri, dove è stata travolta e uccisa Simona Hosquet, la guida alpina dell'esercito. A mancare all'appello è uno scialpinista francese, l'allarme è stato dato oggi dalla moglie, preoccupata per il mancato rientro. Le ricerche sono state sospese per il maltempo.
Palermo, crolla all'alba una palazzina: fuga di gas. Tra le macerie il corpo di un'anziana / GUARDA LE FOTO.
Palermo, 7 febbraio 2014 - Una palazzina è semicrollata all’alba di oggi a Caccamo, paese in provincia di Palermo. Il corpo senza vita dell’ottantenne Benedetta Sunseri, è stato estratto dalle macerie della.Sul posto sono intervenuti i carabinieri e i vigili del fuoco, secondo i quali l’edificio di tre piani di via Massimo D’Azeglio, sarebbe venuto giù probabilmente per una fuga di gas.I soccorritori stanno continuando lo screening delle macerie per valutare se sotto possa essere rimasto qualcun altro. I residenti degli edifici vicini sono stati fatti allontanare dalle proprie abitazioni per precauzione.  Si tratta del secondo crollo avvenuto a Palermo in due giorni. Due notti fa, nel centro storico del capoluogo siciliano era venuto giù il rudere di una palazzina, fortunatamente senza causare vittime né feriti.
Bolivia, arrestati 18 italiani per frode. "Vendevano falsi macchinari made in Germany".
Sucre (Bolivia), 7 febbraio 2014 - La polizia boliviana ha arrestato 18 cittadini italiani e due locali per frode, spiegando che i fermati vendevano macchinari di origine cinese come merci prodotte in Germania. Lo hanno reso noto le autorità locali durante una conferenza stampa a La Paz, precisando che gli arresti sono stati effettuati ieri e che durante l’operazione sono anche stati sequestrati 24.500 dollari. Il viceministro della Sicurezza Jorge Perez ha riferito che le autorità hanno dapprima arrestato i due cittadini boliviani, che li hanno poi condotti agli altri fermi. “Attraverso i due boliviani, abbiamo cominciato ad arrestare un italiano, poi altri due, poi tre fino a raggiungere i 18” ha detto Perez. Il viceministro ha spiegato che il gruppo cambiava i nomi delle marche sui macchinari cinesi per venderli come prodotti in Germania, a un valore di tre o quattro volte più alto. “Si tratta di una grave truffa, a causa dell’ingente danno che ha causato alle aziende e agli individui che hanno comprato i macchinari, credendo che fossero capaci di una certa resistenza”, ha detto Perez durante una conferenza stampa. Le autorità hanno sequestrato 487 macchinari, incluse motoseghe, trapani e generatori. Quaranta persone si sono fatte avanti e hanno identificato gli italiani come autori della frode, hanno spiegato le autorità. I fermati devono ora presentarsi davanti a un giudice, che deciderà se verranno rilasciati su cauzione o tenuti in custodia in attesa del processo.
Ucraina, gaffe telefonica della diplomatica Usa: "L'Ue si fotta". Casa Bianca: "Spionaggio russo".
New York, 6 febbraio 2014 -  "Fuck the Eu", ovvero “l’Unione europea si fotta”: una frase sfuggita al massimo responsabile americano per le relazioni con il Vecchio Continente: il segretario di Stato aggiunto, Victoria Nuland, una delle vice del capo della diplomazia Usa John Kerry. ASCOLTA LA TELEFONATA La frase infelice alla Nuland è scappata nel corso di una telefonata con l’ambasciatore americano a Kiev, Geoffrey Pyatt, in cui si è discussa la possibilità di trovare un accordo tra il governo ucraino di Viktor Ianukovich e l’opposizione guidata dall’ex pugile Vitali Klitschko. ll video affianca all'audio le immagini di Nuland e Pyatt. E' stato caricato su YouTube due giorni fa, il 4 febbraio, riporta il titolo 'Marionette di Maidan' in russo ed è sottotitolato in russo. Maidan è il nome della principale piazza di Kiev diventata centro delle proteste dell'opposizione. Il file è però divenuto di dominio pubblico solo oggi, giorno in cui Nuland è arrivata a Kiev per una visita di due giorni, e ha incontrato separatamente il presidente ucraino Viktor Yanukovych e i leader dell'opposizione. Alcune fonti ufficiali degli Stati Uniti fanno sapere che sospettano che dietro l’audio filtrato in rete ci sia la Russia e, a questo proposito, sottolineano che fra i primi a commentare su Twitter l’audio ci sia proprio un assistente vice premier russo. "Certamente pensiamo che questo sia un nuovo colpo basso dello spionaggio russo", ha commentao la portavoce del Dipartimento di Stato Jen Psaki che punta il dito contro Mosca. Anche il portavoce della Casa Bianca, Jay Carney, ha detto di credere come dietro alla vicenda “ci sia un ruolo della Russia”. Un funzionario del dipartimento di Stato americano, che ha parlato a condizione di mantenere l'anonimato, fa sapere che l'audio con l'insulto all'Ue sembra essere la registrazione autentica di una telefonata avvenuta la scorsa settimana. Anche la portavoce del dipartimento di Stato americano, Jen Psaki, non smentisce l'autenticità del file: "Non ho detto che (l'audio ndr.) non è autentico", ha detto incalzata dalle domande dei giornalisti. E a ulteriore conferma ha aggiunto che Victoria Nuland "è stata in contatto con gli omologhi dell'Unione europea e naturalmente si è scusata per questi commenti che sono stati riportati".
Ucraina, gaffe telefonica della diplomatica Usa: "L'Ue si fotta". Casa Bianca: "Spionaggio russo".
New York, 6 febbraio 2014 -  "Fuck the Eu", ovvero “l’Unione europea si fotta”: una frase sfuggita al massimo responsabile americano per le relazioni con il Vecchio Continente: il segretario di Stato aggiunto, Victoria Nuland, una delle vice del capo della diplomazia Usa John Kerry. ASCOLTA LA TELEFONATA La frase infelice alla Nuland è scappata nel corso di una telefonata con l’ambasciatore americano a Kiev, Geoffrey Pyatt, in cui si è discussa la possibilità di trovare un accordo tra il governo ucraino di Viktor Ianukovich e l’opposizione guidata dall’ex pugile Vitali Klitschko. ll video affianca all'audio le immagini di Nuland e Pyatt. E' stato caricato su YouTube due giorni fa, il 4 febbraio, riporta il titolo 'Marionette di Maidan' in russo ed è sottotitolato in russo. Maidan è il nome della principale piazza di Kiev diventata centro delle proteste dell'opposizione. Il file è però divenuto di dominio pubblico solo oggi, giorno in cui Nuland è arrivata a Kiev per una visita di due giorni, e ha incontrato separatamente il presidente ucraino Viktor Yanukovych e i leader dell'opposizione. Alcune fonti ufficiali degli Stati Uniti fanno sapere che sospettano che dietro l’audio filtrato in rete ci sia la Russia e, a questo proposito, sottolineano che fra i primi a commentare su Twitter l’audio ci sia proprio un assistente vice premier russo. "Certamente pensiamo che questo sia un nuovo colpo basso dello spionaggio russo", ha commentao la portavoce del Dipartimento di Stato Jen Psaki che punta il dito contro Mosca. Anche il portavoce della Casa Bianca, Jay Carney, ha detto di credere come dietro alla vicenda “ci sia un ruolo della Russia”. Un funzionario del dipartimento di Stato americano, che ha parlato a condizione di mantenere l'anonimato, fa sapere che l'audio con l'insulto all'Ue sembra essere la registrazione autentica di una telefonata avvenuta la scorsa settimana. Anche la portavoce del dipartimento di Stato americano, Jen Psaki, non smentisce l'autenticità del file: "Non ho detto che (l'audio ndr.) non è autentico", ha detto incalzata dalle domande dei giornalisti. E a ulteriore conferma ha aggiunto che Victoria Nuland "è stata in contatto con gli omologhi dell'Unione europea e naturalmente si è scusata per questi commenti che sono stati riportati".
Renzi a Letta: "Ora gioca a carte scoperte". E il premier: "Non vogliamo galleggiare".
ROMA, 6 febbraio 2014 - Dopo aver parlato di riforme e della sua idea di Senato al convegno fiorentino sulle città metropolitane, il vulcanico segretario del Pd Matteo Renzi torna a Roma all'attesissima direzione del Pd e torna a parlare di legge elettorale. E il premier Enrico Letta assicura: non vogliamo galleggiare. (GUARDA IL VIDEO). Da parte sua Gianni Cuperlo, leader della minoranza Pd, offre l'alternativa: o il governo riparte o Renzi deve decidere la strada. Alla fine di una lunga giornata di confronto, è Renzi a tirare le somme: “Se qualcuno vuole cambiare schema, se il presidente del Consiglio vuole assumersi la responsabilità di fare proposte diverse, se dentro la coalizione c`è il desiderio di discutere in modo diverso, nulla vieta di parlarne serenamente insieme e la mia proposta è che sia il 20 febbraio il giorno in cui si possa entrare nel merito della discussione anche del governo”. “Io sto allo schema di governo che ci propone il presidente del Consiglio. Ho fatto riferimento allo schema di aprile: 18 mesi, uscita da crisi di cui Enrico vede i primi segni, per lo meno così ci ha detto oggi, e il pacchetto di riforme. Sto sullo schema lì che è quello dei 18 mesi, ne mancano 8”, ha detto il segretario del Pd.  "Se vogliamo giocare un altro schema, se vogliamo confermare questo, se si vuol dire che il pacchetto di Renzi non va bene, io credo che sia opportuno, mantenendo l’appuntamento del 13 sull’Europa, posticipando la riflessione sul jobs act e dedicare la Direzione del 20 non più sul lavoro ma alla chiarezza su cosa pensa Pd del governo”. ITALICUM - “Con molta franchezza, trovo discutibili alcune reazioni di queste ore e giorni per cui forti di alcuni sondaggi con l’Italicum vince Berlusconi. Le elezioni si vincono o si perdono se si prendono i voti non se si cambia sistema elettorale”, dice il sindaco di Firenze. “Se si andasse alle elezioni con l’Italicum e un’alleanza Berlusconi-Bossi-Casini ci battesse il problema saremmo noi”, incalza Renzi. “Se dopo 20 la nostra capacità di prednere i voti è tale che basta che Casini vada si là e Bossi stia con Berlusconi per impaurirci, il problema ce l’abbiamo noi”, ha insistito. FRANCHI TIRATORI - “Segnalo che quando si è trattato di andare al voto segreto, che è segreto e per definizione i 20 franchi tiratori non li conosciamo, la presenza in aula del Pd è stata del 92,8%, al secondo posto c’è Fi con il 77%. Quindi a chi diceva il Pd si spaccherà, dico che il Pd non solo non si è spaccato ma ha retto la posizione arrivando a esprimere un voto importante”. CHI HA PAURA DI CASINI? - “Non mi fa paura Casini che va di là, non mi preoccupa che il Nuovo Centrodestra sia nel centrodestra: si chiamano così...”. Così il segretario del Pd Matteo Renzi affronta gli ultimi movimenti nel campo del centrodestra, con i sondaggi che vedo l’ipotetica coalizione Fi-Ncd-Lega-Casini vicina alla soglia del 37% fissata dalla bozza di riforma elettorale. “Il dibattito sui sondaggi di oggi mi sembra parziale”, spiega Renzi, perchè “il tema Italicum non può essere affrontato guardando i sondaggi delle singole forze politiche. Serve un ragionamento più ampio: un centrodestra, magari con Fi e accanto altri medi partiti; un centro che non c’è più e lo considero una vittoria se andrà così per noi che crediamo nel bipolarismo; nel centrosinistra si porrebbe il problema di come stare insieme: ci sarebbe il simbolo del Pd, poi immagino i moderati che non vogliono stare nel Pd ma che non vogliono stare nel centrodestra (e sono gol in trasferta che valgono doppio), e presumibilmente un ulteriore elemento a sinistra”. CARO LETTA...  (GUARDA IL VIDEO) - L'appello al premier, da parte del segretario Pd, è quello di giocare a carte scoperte: "Se Letta ritiene che ci siano delle modifiche da porre, affronti il problema nelle sedi istituzionali e giochiamo a carte scoperte”, dice riferendosi a un eventuale rimpasto di governo. Renzi si rivolge direttamente al presidente del Consiglio, presente all’incontro: “Vorrei approfondire la presenza di Enrico e il modo con il quale i media hanno riportato la riunione di oggi. Dobbiamo essere molto chiari tra di noi, a ciascuno di noi spetta il compito di rispettare le responsabilità legate al proprio ruolo. Il Pd ha scelto una linea, con le primarie e anche con la discussione chiara e accesa dal giorno successivo. Abbiamo cercato di fare di tutto per accelerare il percorso delle riforme, etc... E continuiamo ad andare avanti come un metronomo. Noi andiamo avanti in modo chiaro sull’obiettivo che ci ha dato il popolo delle primarie”. Ha aggiunto Renzi: “Il giudizio sul governo, sulla composizione del governo, sui ministri, spetta innanzitutto al presidente del Consiglio. Se ritiene che le cose vadano bene come stanno andando, vada avanti. Se ritiene ci siano modifiche da apporre, affronti il problema nelle sedi politiche e istituzionali, indichi quali e ne parliamo. Ma una cosa deve essere chiara: se ci sono stati problemi in questi mesi, non li ha mai posti il Pd, non abbiamo mai fatto mancare il nostro appoggio, mai, in nessun passaggio rilevante, la nostra fiducia è sempre stata costante, anche su provvedimenti che non sempre digerivamo proprio bene”. RIFORME, L'ACCELERATA - “Il modo in cui il Pd sta aiutando il governo, ma soprattutto il Paese, è quello di accelerare sulle riforme”, rivendica Renzi replicando a chi lo accusa di non sostenere abbastanza l’esecutivo.“Ricorderete le dichiarazioni del premier all’insediamento: Letta si diede 18 mesi per le riforme, ne sono passati 10, più della metà. A fronte delle difficoltà oggettive delle riforme, tutti insieme abbiamo deciso di dare un’accelerazione sulle riforme. Se siamo qui a un passo dall’ok ad un pacchetto significativo di riforme, è grazie alle iniziative del Pd, che sta dando una mano al Paese in questo modo”, ha insistito Renzi. OSTRUZIONISMI - “Faremo di tutto perche’ rientri l’ostruzionismo di Forza Italia e della Lega sulle Province - scandisce Renzi - Sarebbe assurdo se un provvedimento come quello di Delrio venisse bloccato dopo essere stato approvato dalla Camera prima di dicembre”. Quanto alle proteste dei 5 stelle, il segretario Pd spiega: “Mi ha colpito vedere le immagini dei deputati in commissione che alzano le mani per votare e altri colleghi cercano di abbassarle. Questo è qualcosa in più rispetto al turpiloquio. Con i toni forse abbiamo tutti ecceduto. Ma quando vai in commissione e mentre stai esprimendo il tuo voto arriviamo al punto che colleghi deputati abbassano le mani di altri deputati, arriviamo ad una escalation che è basata essenzialmente sul fatto che il Parlamento ha cominciato a legiferare sulle riforme, a produrre dei risultati che tolgono la terra sotto i piedi ai movimenti della protesta”. LA RISPOSTA DI LETTA - “Sono molto in sintonia con quel che ha detto Matteo”, ha detto il premier Enrico Letta, parlando dell’analisi sul M5s.  Quanto alle riforme, per il premier vanno fatte a “passo di corsa”, sia quella elettorale che quelle della Costituzione. “Questo oggi ci dà questa grande opportunità, fatta per bene, coi tempi giusti, cioé di corsa: dobbiamo fare in modo che il simbolo del Pd vada alle europee con il risultato della legge elettorale approvata e di un passaggio significativo di queste due grandi riforme approvate in uno dei due rami del Parlamento. E’ quello che i grillini non vogliono e per questo penso abbiamo alzato il livello della tensione”. E ancora:  “Abbiamo una grande opportunità nel 2014. Oggi è raggiungibile perché si sono create le condizioni per poterla raggiungere: uscire quest’anno dalla crisi sociale”. L'INTERVENTO DI CUPERLO - Il rapporto tra Pd e governo deve essere affrontato dalla direzione del partito, Enrico Letta deve rilanciare l’azione dell’esecutivo, se è in grado e se vuole, altrimenti si valutino “altre soluzioni”, compresa quella di un gabinetto Renzi. Lo ha detto Gianni Cuperlo parlando alla direzione Pd: “Chiedo a questa direzione: reggiamo così? Secondo voi regge così il paese? Abbiamo due strade davanti, forse anche più di due. Io ne indico due, una vera ripartenza del governo - rimpasto no, seppelliamo questa parola - ma un rilancio. Enrico Letta lo vuole fare questo sforzo, la vuole fare questa scommessa, è in grado di farlo? Questo è il tema del galleggiamento. Se siamo in grado di fare questo, lo faccia, bene andiamo avanti, con il Pd compatto”. Altrimenti, “se non ci sono queste condizioni si discuta, si scelga le alternativa. Qualcuno ha detto il voto, di altre si parla apertamente sulle pagine dei giornali. Sia il segretario del partito ad assumere una iniziativa chiara, se ne discuta in questa sede, se necessario anche senza lo streaming, sia il segretario a portare qui una posizione. Troverà una piena responsabilità da parte di tutte le componenti del partito, nello spirito di una collaborazione leale tra il governo e il primo partito della maggioranza. Non sempre aggirare l’ostacolo è il modo migliore per superarlo”..
Un tweet gela i tifosi: "E' morto Schumacher". Ma l'ospedale di Grenoble smentisce.
Grenoble, 6 febbraio 2014 - La notizia del risveglio dal coma del pluricampioner Michael Schumacher ha rallegrato milioni di tifosi. Ieri, una brusca notizia dava il campione per morto su Twitter. Ma l’ospedale di Grenoble ha smentito seccamente le voci circolate in giornata sui principali social network. Secondo quanto riferisce l’emittente francese Rtl, nel primo pomeriggio Twitter e Facebook si sono letteralmente infiammati per il presunto decesso del sette volte campione del Mondo di Formula 1, ricoverato all’Ospedale di Grenoble da più di un mese dopo un incidente sugli sci a Meribel. Schumi è stato tenuto in coma indotto per circa un mese, la scorsa settimana i medici hanno iniziato le procedure di risveglio dal coma per verificarne le condizioni. Seguito da vicino da familiari ed amici, l’ex ferrarista ha ricevuto il sostegno di tutto il mondo dei motori e dello sport in genere. La procura di Albertville ha aperto anche un’inchiesta sull’incidente per verificare se l’ex campione sciasse fuori pista e a velocità troppo elevata. L’indagine è stata archiviata perchè non è stata ravvisata alcuna irregolarità. Nelle scorse settimane la manager di Schumacher Sabine Kehm ha più volte ribadito di non dare credito alle indiscrezioni di stampa, spiegando che le uniche notizie ufficiali sono quelle provenienti dall’Ospedale e dall’entourage del pilota. Sempre su twitter, Serge Pueyo, giornalista di Rtl, che segue direttamente la vicenda, ha scritto: "L’ospedale di Grenoble smentisce il decesso di Michael Schumacher. Un medico dell’ospedale che segue Schumacher ha smentito a sua volta la morte. Le voci circolavano dalle 14:00”, ha precisato il giornalista.
Berlusconi, FI attacca Grasso. La replica: "Difendo la dignità del Senato, non strumentalizzatemi".
Roma, 6 febbraio 2014 - Forza Italia contesta a tutta forza  la decisione presa da Pietro Grasso di costituire il Senato parte civile nel processo sulla compravendita dei parlamentari che vede tra gli imputati Silvio Berlusconi e chiede spiegazioni formali al diretto interessato in apertura dei lavori di Palazzo Madama. Grasso replica: "Mi aspettavo le polemiche, le critiche, i contrasti, ma mi ha sorpreso il tono così acceso di aggressività per una valutazione che per me era un dovere". LA DIFESA DI GRASSO - "Io non sono un vigliacco, pertanto ho deciso di venire qui in aula per ascoltare quanto c’era da dire su questo tema", ha esordito il presidente del Senato rispondendo alle accuse mossegli. "Se non c’è un precedente di costituzione di parte civile del Senato, forse è perché non c’era mai stato prima un processo del genere. Sono rimasto impressionato dal fatto che siano indicate le date delle sedute in cui si sarebbero commessi i fatti", ha spiegato. "E’ stata una scelta super partes, una scelta discrezionale, che la funzione che ricopro mi attribuisce. Non ho subito nessuna pressione, ho agito in piena autonomia e indipendenza", ha continuato Pietro Grasso, ribadendo che nella sua decisione non c'è "nessun pregiudizio, nessuna persecuzione" verso le persone coinvolte. "La costituzione di parte civile si può anche revocare: ci sono gli strumenti, se tutta l’Aula del Senato è d’accordo. Ma io ho preso la mia decisione in totale autonomia", ha concluso. E in serata Grasso scrive su Facebook: "Chi ritiene che la mia decisione sia stata dettata da calcoli, tornaconti personali o politici o nell’intento di perseguitare qualcuno, non fa che strumentalizzare un atto volto a garantire al Senato, leso nella sua immagine e dignita’, la possibilita’ di accertare la verità". FI LASCIA L'AULA - Un chiarimento che, però, non ha soddisfatto i senatori di FI e Gal, che hanno lasciato l'emiciclo per protesta prima che Grasso finisse di parlare. A scatenare la reazione piccata, in particolare, è stato il riferimento di Grasso alla responsabilità nel processo contestata a "senatori, anzi per fortuna a ex senatori....", letto come un chiaro riferimento a Silvio Berlusconi. A nulla è valsa l'immediata precisazione di Grasso, che ha sottolineato come si stesse riferendo "al solo ex senatore De Gregorio". Alcuni uscendo hanno urlato "vergogna, vergogna", mentre Grasso provava a farli restare. "Che fate? Prima mi chiedete di dare spiegazioni e poi non mi lasciate parlare e non mi state a sentire quando lo faccio...?". FORZA ITALIA - A inizio seduta il partito del Cavaliere aveva chiesto spiegazioni ufficiali a Grasso. "Non verremo mai meno al rispetto per l’istituzione e per la persona, non è nel nostro stile, ma analogo rispetto abbiamo il diritto di chiedere nei confronti dell’Assemblea, dei singoli senatori e dei milioni di italiani che hanno dato il loro voto a Silvio Berlusconi e al centrodestra", ha scandito il capogruppo Paolo Romani. "Vorrei credere - ha detto ancora - che il presidente Grasso non si sia fatto condizionare da logiche politiche e interessi in parte indegni del suo ruolo ma abbiamo il diritto di chiedere e lo faccio formalmente, che sia lui a venire in Aula a spiegare le ragioni giuridiche della sua scelta e del suo comportamento". "In assenza di questo - ha concluso proseguito Romani - è difficile immaginare che i lavori d’Aula possano mantenere quello spirito di serenità che può essere garantito soltanto da una presidenza riconosciuta da tutti come autorevole e imparziale". Il presidente del Senato "si deve dimettere", gli aveva fatto eco la senatrice Maria Elisabetta Alberti Casellati. "Vuole fare politica, la faccia ma non da quello scranno", aveva aggiunto. NDC - Sulla stessa linea dei forzisti anche il Ncd. "Mi associo alla richiesta del collega Romani”: venga a riferire in Aula. Da oggi questa istituzione è diversa, qualcosa di grave è accaduto: quella terzietà che deve caratterizzare il ruolo del presidente è venuta meno", aveva dichiarato il capogruppo Maurizio Sacconi. "Al di là degli aspetti formali e al di là anche che non vi sono precedenti simili, è successa una cosa gravissima - ha aggiunto Sacconi -. Le ragioni della sua scelta sono tutte politiche. Si crea un precedente pericoloso oltre a realizzarsi un atto pericoloso". PD - Di diverso avviso, invece, il Pd. "A Napoli si sta svolgendo un processo per fatti gravi. Il Tribunale ha individuato un danno del Senato poiché, dopo accertamenti e confessioni note anche all’opinione pubblica, ha rinvenuto cambiamenti della collocazione politica di alcuni senatori avvenuti per scambio di denaro. Ebbene questa è una considerazione molto seria - ha detto Luigi Zanda, presidente del gruppo dem -. Se poi, a seguito di tali gravi indizi, il Tribunale interpella il Presidente Grasso dichiarando che esiste una lesione ai danni del Senato e chiede al Presidente, nelle sue attribuzioni e responsabilità, di esprimersi sulla costituzione del Senato come parte civile, cosa avrebbe dovuto fare Grasso? Il suo dovere da Presidente del Senato e lo ha fatto". Zanda ha ricordato che non esistono precedenti simili al caso in esame al Tribunale di Napoli. "Il Presidente Grasso, all’inizio della riunione del Consiglio di Presidenza di ieri, ha comunicato che la decisione sarebbe stata nella sua responsabilità ma riteneva necessario conoscere le opinioni e le argomentazioni dei componenti del Consiglio di presidenza, che infatti non ha votato. Non strumentalizziamo - ha ammonito Zanda - il comportamento lineare tenuto dal Presidente, facendo diventare maggioranza numerica un espressione di pareri cui non è seguito nessun voto e che, quindi, pareri sono rimasti". LEGA - “La scelta del presidente Grasso sulla costituzione di parte civile del Senato per noi è di carattere politico. Lei, presidente, ha dimostrato di non essere imparziale, di non garantire la volontà dell’ufficio di presidenza e della maggioranza", ha dichiarato quindi il capogruppo della Lega Nord al Senato, Massimo Bitonci. Per l'esponente del Carroccio alla maggioranza "fa comodo che il presidente decida autonomamente quando le decisioni sono prese su una persona, quando c’è da colpire una persona in particolare".  M5S - Pieno appoggio a Grasso, infine, è giunto da Movimento 5 Stelle. "Tutto M5S è favorevole alla scelta da lei fatta. Finalmente l’istituzione del Senato restituisce dignità ai senatori ed ai cittadini che sono all’esterno. Una parola: onestà ed è quella che tornerà di moda anche nel Senato della Repubblica", ha affermato il capogruppo 'grillino' Maurizio Santangelo.
Aosta, valanga travolge due sciatori: muore guida alpina. Il campione Albarello: "Ragazza fantastica".
Roma, 6 febbraio 2014 -  Una valanga di grandi dimensioni si è staccata intorno alle 12.30 sopra a Cheneil a Valtournenche, in Valle d’Aosta, travolgendo  due sciatori che stavano facendo Heliski. Entrambi sono stati trasportati all’ospedale Umberto Parini di Aosta, dove purtroppo uno dei due è morto. Si tratta di una guida alpina: Simona Hosquet, di 30 anni, militare dell’ Esercito ed ex atleta. Era stata subito estratta dai soccorritori intervenuti in elicottero poco dopo l’allarme. La donna, militare dell’Esercito e in passato atleta dello sci di fondo, stava accompagnando clienti in una discesa di Heliski. IL RICORDO DI ALBARELLO - "Era una ragazza fantastica, il centro sportivo esercito ha sempre guardato a lei come un punto di riferimento’’. Cosi’ Marco Albarello, pluricampione olimpico dello sci di fondo e, fino allo scorso marzo, direttore tecnico del centro sportivo esercito di Courmayeur, ricorda con commozione Simona Hosquet la guida alpina ed ex atleta militare, morta oggi dopo essere stata travolta da una valanga nella Valtournenche (Aosta).‘’E’ stata una donna e un’atleta straordinaria - prosegue Albarello - in grado di fare il doppio di quanto riuscivano a fare i maschi, con un’umilta’ e una forza fuori dal comune, prima nel fondo e poi come guida alpina’’.Quello di Simona Hosquet e’ stato sempre un percorso sportivo e professionale da ‘numero uno’. Prima nello sci di fondo, con un titolo di campionessa italiana di staffetta e una medaglia d’argento tricolore sui 5 chilometri a tecnica classica. E poi nella professione: e’ stata la prima donna dell’Esercito a ottenere l’abilitazione di guida alpina di alta montagna
Università, ecco come saranno i test e quanti sono i posti tagliati.
Roma, 6 febbraio 2014 - Il Ministero dell'Università ha pubblicato ieri sera il decreto che regola le prove di ammissione ai corsi di laurea a numero chiuso in Medicina, Odontoiatria, Veterinaria, Professioni sanitarie triennali, Architettura, che lo scorso anno hanno visto la partecipazione di circa 250 mila studenti. I ragazzi interessati potranno iscriversi ai test a partire dal 12 febbraio fino all'11 marzo. Per quanto riguarda la struttura delle prove d'esame, non ci sono grandi novità rispetto ai test del 2013, mentre il numero dei posti disponibili indicato dal Ministero, seppure in via ancora provvisoria, delinea una riduzione che potrebbe in alcuni casi risultare corposa. Da notare la conferma della graduatoria nazionale e l'assenza del voto di maturità dal sistema di ammissione. Vediamo meglio il decreto con Stefano Bertocchi responsabile della didattica di Alpha Test. LE PROVE - Confermato il numero dei quesiti (60) e il tempo a disposizione (100 minuti). Per il test di Medicina e Odontoiatria e per quello di Veterinaria, è previsto un lieve aumento delle domande sulle materie scientifiche, con chimica che passa da 8 a 10 quesiti e ciologia (da 14 a 15) a scapito di quelle di logica (2 quesiti in meno) e cultura generale (1 in meno). Anche ad Architettura, calano di poco logica e cultura generale e salgono storia (+ 2 domande) e Matematica/Fisica (+1 domanda). "Le modifiche nella ripartizione dei quesiti – commenta Stefano Bertocchi – non comportano novità sostanziali nella preparazione che deve essere comunque bilanciata tra studio delle materie nozionistiche (chimica, biologia, fisica e matematica) ed esercitazioni su quelle attitudinali come la logica".  CALO POSTI DISPONIBILI? - Per  Medicina, Odontoiatria e Veterinaria la disponibilità effettiva verrà decisa dopo che, come di consueto, il Ministero della Salute avrà comunicato il fabbisogno nazionale. Intanto, il Miur ha in via cautelativa inserito nel decreto un taglio di circa il 20% rispetto al 2013, applicato anche per Architettura. In quest'ultimo caso, si segnala il caso del Politecnico di Milano che ha già deliberato una riduzione dei posti per il 2014 addirittura superiore al 20%: dai circa 1600 del 2013 si scende a circa 1050 posti disponibili. Il numero definitivo dei posti sarà reso noto entro l'11 marzo, termine di chiusura delle iscrizioni alle prove di ammissione. VOTO DI MATURITA' - Confermata la graduatoria nazionale, che sarà chiusa entro il primo di ottobre. Bertocchi sottolinea: "Il risultato del test è l'unico elemento preso in considerazione per l'ammissione: il decreto non fa alcun riferimento al voto di maturità che l'anno scorso ha creato problemi a non finire". PREPARAZIONE ALLA PROVA - "Dal punto di vista della preparazione ai test – afferma Bertocchi – quello che si deve fare è studiare senza perdere tempo, utilizzando tutti gli strumenti a disposizione e stringendo i denti anche in questo periodo scolastico. La motivazione è il vero fattore in grado di fare la differenza". Alpha Test propone diversi strumenti per lo studio, da corsi intensivi strutturati in modo da essere compatibili con gli impegni scolastici, ai libri specifici per facoltà fino al nuovo sistema di studio assistito on line Alpha Test Academy, per studiare in modo autonomo, flessibile e interattivo su computer o tablet.
Matteo Renzi difende il 'suo' italicum: "Non è vero che così vince Berlusconi".
Roma, 6 febbraio 2014 - Eccolo, il Senato immaginato da Matteo Renzi:  "Non elettivo composto da 108 sindaci, 21 presidenti di Regione e 21 esponenti della società civile", per un totale di 150 senatori senza indennità . A raccontare il suo personale disegnoo è stato lo stesso leader del Pd, oggia  Firenze, al convegno sulle città metropolitiane. "Il Senato non darà la fiducia ma concorrerà all'elezione del presidente della Repubblica", ha detto ancora Renzi. "Sarà una camera delle autonomie, non delle Regioni". CITTA' METROPOLITANE - Anche sul punto all'ordine del giorno Renzi è stato chiaro: "Oggi si parla di come dalle città possa nascere una speranza per il sistema Paese. E' allora doveroso dire come questo tipo di percorso possa, da Firenze, prendere qualche impegno. Le città metropolitane possono essere riforma per rilancio del paese, ma sono da trent'anni una barzelletta nella discussione politico istituzionale". Le città metropolitane "sono vent'anni  che sono state costituzionalizzate con il Titolo quinto, ma sono rimaste un oggetto misterioso. Anzi - ha rimarcato il segretario del Pd - il ruolo delle città è stato mortificato dalle recenti riforme ed è mancato il passaggio di poteri verso di loro". SOLUZIONE PROBLEMI -  "Spero - ha auspicato Renzi - che il 2014 sia l'anno in cui la politica esce dalla dimensione in cui i problemi si accarezzano per entrare in quella in cui i problemi si risolvono". Per esempio la destinazione delle province: "Non c'è l'accordo di tutti i partiti" ma "è possibile che avremo in queste ore la svolta in Senato". Chiara la volontà politica: "Noi vogliamo che il 25 maggio non si voti per le Province", per avere Province trasformate in enti "di secondo livello", con minori costui e "con i sindaci protagonisti".
Tangenti, indagato presidente dell'Agenzia Spaziale italiana.
Roma, 6 febbraio 2014 - Perquisizioni e acquisizioni di documenti negli uffici romani dell’Agenzia Spaziale Italiana, nella nuova sede di Tor Vergata. Sette persone indagate, tra cui anche il presidente dell’ente pubblico  Enrico Saggese, alla guida dell’Asi dal 2009, sono indagate. E' il primo bilancio delle indagini su un presuntoun giro di tangenti legate all’assegnazione di appalti.  Nel corso delle perquisizioni negli uffici e abitazioni degli indagati sono stati acquisiti documenti sui rapporti contrattuali dell’Asi con alcune società. L’inchiesta ha preso le mosse dalla denuncia di un dirigente dell’Asi vittima di un tentativo di concussione.  GLI INDAGATI - Oltre a Saggese, sono indagati anche i due collaboratori Francesca e Mario Giacomo Sette, dipendenti Finmeccanica distaccati all’Asi, e i rappresentanti delle società coinvolte negli accertamenti Elena Oteri, Alfiero Pignataro, Salvatore Marascia e Vittorio Sette. Le società toccate dalle perquisizioni sono la Sistina Travel, che gestisce i viaggi all’estero per i dipendenti Asi, il Cira (Centro italiano di ricerche aerospaziali, presieduto dallo stesso Saggese) che ha sede a Capua, la Get-in di Torino, la Eurofiere di Rivoli (Torino), la Art Work e la Space Engineering, tutte e due a Roma.  IL PRESIDENTE - Enrico Saggese, secondo gli investigatori, avrebbe abusato della sua posizione di vertice, ricoperta dal 2009, e dei “poteri da essa derivanti” in sede all’Agenzia Spaziale Italiana.  Saggese è accusato di concussione dalla procura di Roma che ora vuole capire la natura dei rapporti tra l’Asi e alcune società. Nel decreto di perquisizione, firmato dai pm Paolo Ielo e Mario Palazzi, si dà conto del contributo fornito da un dirigente che ha denunciato l’esistenza di alcune anomalie all’interno dell’ente.Gli investigatori della Finanza e dei carabinieri sospettano che ci sia un giro di pagamenti per fatture inesistenti. Tra gli episodi contestati a Saggese c’è anche quello legato a una carta di credito ricaricabile che gli sarebbe stata messa a disposizione dalla Art Work di Arsiero Pignataro (indagato).   INDAGINI - Le nomine di dirigenti e l’affidamento delle consulenze: l'indagine in corso tocca anche questi due  L’attività istruttoria è finalizzata proprio a verificare se esistano casi di dirigenti nominati senza averne i requisiti e di consulenze affidate senza molta trasparenza.All’attenzione degli investigatori non è sfuggito, ad esempio, che due indagati, Elena Oteri e il marito Vittorio Sette, titolari della societa’ Get-It di Torino, sono i genitori di Francesca e Mario Giacomo Sette, anche loro sotto inchiesta, e indicati come addetti stampa di Enrico Saggese, presidente dell’Agenzia spaziale italiana.  La natura di questi rapporti viene ricostruita nel decreto di perquisizione dai pm secondo i quali la Get-It potrebbe avere avuto appalti dall’Asi grazie ad alcuni favori.Francesca e Mario Giacomo Sette, in particolare, sono sospettati di aver operato in violazione dei doveri di imparzialita’ e di legalita’. Tra le attività dell’Asi, finite nel mirino della magistratura, ci sono la promozione di eventi e l’organizzazione di convegni scientifici. Chi indaga vuole scoprire anche il giro di soldi che ruotava attorno a queste iniziative ‘sponsorizzate’ dall’ente pubblico. Un convegno, organizzato di recente a Napoli, ad esempio, sarebbe costato ben 4 milioni di euro. 
Squinzi-Letta, la fragile tregua non regge: "bisaccia" piena o "appello a Napolitano".
Roma, 6 febbraio 2014 - Non regge la fragile tregua, siglata ieri a Palazzo Chigi, tra il premier Enrico Letta (di ritorno dal viaggio promozionale del Made in Italy nei Paesi del Golfo), e il presidente di Confindustria, Giorgio Squinzi, ultimamente molto critico nei confronti del Governo. Ieri il premier ha accettato l'invito di Squinzi a recarsi il 19 febbraio in Confindustria per un confronto a 360° con i vertici dell'associazione. Ma del colloquio "franco, ma positivo e costruttivo" di ieri - definizione di una fonte interna a Palazzo Chigi - non deve essere rimasto poi molto, se a distanza di appena dodici ore, il leader degli imprenditori italiani ha sentito il bisogno di alzare di nuovo i toni con un vero e proprio ultimatum scandito stamattina a Radio 24 - l'emittente di casa - ai microfoni di giovanni Minoli. L'ATTACCO - Il presidente del Consiglio, Enrico Letta - ha detto Squinzi -  si è impegnato a "tornare da noi il 19 febbraio per Consiglio direttivo di Confindustria portando soluzioni, alcune già fatte e alcune avviate", ma se dovesse arrivare con la 'bisaccia vuota' "sarebbe un grosso problema: a quel punto non ci resterebbe che appellarci al presidente della Repubblica, che credo che nella sua grande saggezza prenderà le decisioni giuste". Squinzi ha poi ricordato di conoscere "bene Letta da tanti anni" e ha sottolineato di credere che "il suo immobilismo deriva da situazione politico-istituzionale piuttosto confusa". Squinzi sta già flirtando con  Matteo Renzi, immaginando un prossimo cambio della guardia alla presidenza del Consiglio? E allora: un governo Letta bis, Renzi premier, o elezioni? In caso di impasse del Governo sul fronte dello sviluppo e delle risposte alla crisi sollecitate dalle imprese, "il Presidente della Repubblica saprà prendere le decisioni giuste", è stata la risposta al microfono di Minoli cui è seguita l'ennesima stoccata (a Letta): "Più che un disfattista, credo di essere un realista".  NUOVI TRACCIATI? - Per la cronaca oggi Squinzi è a Firenze al convegno "Le città metropolitane: una riforma per il rilancio del Paese", organizzato dalla Rete associazioni industriali metropolitane e aperto dal saluto del sindaco di Firenze, Matteo Renzi. Un incontro con il segretario Pd?  "Non mi risulta"  comunica Squinzi. Ma certo, se Renzi lo avvicinasse, potrebbe mai non interloquire? Forse sono i primi spifferi di un possibile giro di vento. E infatti i due si vedono e fissano un incontro - fa sapere il Pd - probabilmente il 12 o il 13 febbraio. Giusto una settimana prima che Letta, il 19, entri nella fossa dei leoni. PLATEA FIORENTINA - E anche dopo aver ascoltato Renzi, Squinzi non perde l'occasione per farsi sentire. Per esempio sulla trasformazione delle Province, il ddl Del Delrio "non affronta il problema, complesso ma ineludibile, dei costi connessi al trasferimento delle funzioni provinciali alle Regioni, legati soprattutto al personale e a un'ulteriore proliferazione di enti strumentali, agenzie e società regionali". "La prossimità che ha caratterizzato il valore aggiunto del modello urbano italiano - denuncia il leader degli imprenditori - non può essere soffocata in una ragnatela di enti e in uno stratificarsi sempre più denso di funzioni contese tra soggetti diversi. Le vittime sacrificali di questo processo sono sempre cittadini e imprese. E questo il nostro Paese non se lo può più permettere".  
Piano carceri, c'è l'ok della Camera. Il Pd accusa: Lega e M5S hanno fatto terrorismo.
Roma, 6 febbraio 2014 - L’Aula della Camera ha approvato il piano carceri. I sì sono stati 296, 183 i no e 2 gli astenuti. Il testo ora passa al Senato. I termini di conversione scadono il 21 febbraio Non sono mancate le polemiche, dopo la moventata discussione in Aula. “Il decreto carceri approvato dalla Camera é un provvedimento che tiene insieme la sicurezza dei cittadini e la necessità di rendere umane carceri che umane non sono”,  dichiara Walter Verini, capogruppo del Pd in commissione Giustizia alla Camera. “Lega e 5 Stelle hanno fatto terrorismo: per raccattare qualche voto hanno agitato paure, inventandosi cose di cui nel decreto non c’é traccia”, ha assicurato. “Con gli emendamenti del Pd, per esempio, ora i detenuti ragazzini tossicodipendenti potranno essere curati in Comunità e non morire in carcere. I detenuti per gravi reati di mafia, terrorismo, violenza sessuale non godranno di ulteriori sconti di pena”, ha assicurato. “Il decreto prevede poi l’uso serio dei braccialetti elettronici e altre misure che, insieme ad altri provvedimenti, potranno ridurre quel sovraffollamento carcerario che, oltre ad essere una vergogna, rischia di far pagare all’Italia centinaia di milioni di euro di sanzioni europee. Rendere umane le carceri, far si’ che la certezza della pena significhi recuperare persone che una volta uscite possano reinserirsi e non tornare a delinquere, é un dovere civile e vuol dire difendere la sicurezza dei cittadini: credo che la Lega e 5 Stelle si debbano vergognare per le speculazioni e le volgarità che in questi giorni hanno caratterizzato il loro comportamento”, ha concluso.
Ricerca, la promessa di Letta: "Pronti 250 milioni per assumere giovani e rinnovare le imprese".
Roma, 6 febbraio 2014  - Il Governo ha stanziato 250 milioni di euro per il 2014 (finanziati con fondi comunitari e nazionali) per favorire la ricerca e l’innovazione nelle imprese e l’assunzione di laureati e ricercatori. Lo ha annunciato il presidente del Consiglio, Enrico Letta. “Vogliamo dare una spinta molto forte a tutto ciò che porta più innovazione e che incentiva l’assunzione di laureati e dottori di ricerca”, ha detto il premier. Se il piano funzionera’, ha aggiunto Letta, “siamo in grado di replicarlo per i prossimi 6 anni”.  "Pensiamo alla formazione di 1.800 dottorati industriali", ha aggiunto il ministro dell’Istruzione Maria Chiara Carrozza. “L’idea - ha precisato - è quella di aumentare il potenziale di innovazione grazie ai dottorati di ricerca, non sufficientemente valorizzati”. Il ministro ha poi annunciato “una incentivazione alla promozione di reti tra imprese e università ed enti di ricerca” per riuscire a “migliorare la capacità di competere anche in termini di finanziamenti anche a livello europeo” e il suo “personale impegno” alla “semplificazione dei bandi, per renderli più fruibili, accessibili e semplici”. 
Renzi, una girandola di incontri. Ora il segretario Pd è tentato dalla scalata di Palazzo Chigi.
Roma, 6 febbraio 2014 - «Glielo devono venire a chiedere, e proprio tutti. In quel caso, si vedrà». Per la prima volta non solo molti spettatori interessati — dagli alleati di governo come Sc all’Ncd che invocano un «cambio di passo al governo e il coinvolgimento di Renzi» (Lupi), «il solo che può farci voltare pagina» (Romano) — ma anche i renziani esaminano il dossier «Matteo a palazzo Chigi». Nel pieno del Transatlantico di Montecitorio non si parla d’altro. Il portavoce della segreteria, Lorenzo Guerini, detto anche il ‘Forlani’ di Renzi, riconosce: «C’è un certo fermento e forti pressioni su di noi...».E già corre, tra i renziani, la domanda: meglio porre il tema subito, già nella Direzione convocata per oggi e che avrebbe in agenda tutt’altro (riforma del Senato e Titolo V), cercando un gentlemen agreement con il premier («Letta potrebbe fare il ministro degli Esteri — spiega un fioroniano di prima fascia — o essere candidato capolista in tutte le circoscrizioni alle Europee per poi ambire a un posto da commissario Ue...») o aspettare che le riforme, il cui cuore sta nell’approvazione dell’Italicum in prima lettura alla Camera e che per Renzi rappresenterebbe il primo vero successo, prendano corpo e solo allora (intorno al 20 febbraio) sferrare il colpo? «Matteo ci sta pensando», dicono molti dei suoi. Persino la minoranza del Pd non solo non sarebbe ostile, ma favorevole. Gianni Cuperlo, che ha visto Renzi, gli ha detto: «O c’è un Letta bis vero o fai tu, ma un governo così non può andare avanti, ci devi mettere la faccia». Mentre Matteo Orfini (Giovani Turchi) sfida entrambi: «Meglio il Renzi 1 di un modesto rimpastino di Letta...». Il rischio è ‘l’effetto D’Alema’ che disarcionò Prodi senza passare per le urne, ma il leader Pd si sente forte della legittimazione popolare delle primarie e «stavolta sarebbe una scelta alla luce del sole per imprimere una svolta alla legislatura», fa un renziano. «Matteo non ci pensa neppure, è concentrato solo sull’iter delle riforme — ribatte la stretta cerchia del segretario — il destino del governo è nelle mani di Letta, è lui che ci deve dare il segnale del cambio di passo, il Pd non è interessato a rimpastini». Tanto che anche la semplice promozione di ministri renziani (Delrio) nel Letta bis è messa in discussione («Non ci interessa»). Già si favoleggia, invece, di un Renzi 1 delle ‘larghe intese’ aperto a Sel, dissidenti grillini e che avrebbe il non expedit di Berlusconi. Renzi, dopo una lunga serie di incontri, ha preferito tornarsene a Firenze perché «il clima a Roma è irrespirabile». Oggi, però, rientrerà per la Direzione, dove ci sarà e parlerà anche Letta. Lo spettacolo è assicurato.Ancora interlocutorio, invece, l’incontro convocato da Luca Lotti con al centro il caso di Cerascioli, dichiarato incandidabile alla segreteria delle Marche in quanto sindaco (di Pesaro). Ettore Maria Colombo
'Ndrangheta, arrestato il boss latitante Farao. Era tra i ricercati più pericolosi d’Italia.
Crotone, 8 febbraio 2014 - Il boss latitante della 'ndrangheta Silvio Farao, ritenuto il capo dell’omonima famiglia operante a Cirò e inserito nell’elenco dei ricercati più pericolosi d’Italia, è stato arrestato dai carabinieri del Comando provinciale di Crotone in un’abitazione rurale nella campagna di Cariati, comune del cosentino al confine con la provincia di Crotone. Quando i militari hanno fatto irruzione, il latitante si è arreso senza opporre resistenza. Arrestati per favoreggiamento i due coniugi che abitavano al piano superiore della palazzina in cui si era rifugiato il boss. Farao, 66 anni, era latitante dal novembre del 2008 quando evase dagli arresti domiciliari, ai quali era stato posto pochi giorni prima, dopo essere stato arrestato al termine di un altro periodo di latitanza. L’uomo era stato condannato all’ergastolo in primo e secondo grado per l’omicidio di Mario Mirabile, ucciso a Corigliano Calabro (Cosenza) nel 1990 ed è ritenuto dagli investigatori un capomafia di grosso spessore criminale. In attesa che la sentenza di condanna diventasse definitiva, a Farao era stata imposta la sorveglianza speciale. Dopo ripetute violazioni, la Procura di Crotone aveva chiesto e ottenuto, come aggravamento della misura, gli arresti domiciliari. Il 7 settembre 2007, però, il boss era fuggito una prima volta per essere arrestato il 4 novembre 2008. All’epoca furono disposti nuovamente i domiciliari, in quanto gli veniva contestata solo la violazione degli obblighi della sorveglianza speciale in attesa della definizione del processo per omicidio. 
Papa Francesco: "Ho accettato l'invito a visitare lo Sri Lanka". San Valentino, già 17.000 i fidanzati iscritti all’udienza.
CdV, 8 febbraio 2014  - “Ringrazio il cardinale Malcolm Ranjith per l’invito a visitare lo Sri Lanka. Accolgo questo invito e credo che il Signore ci darà la grazia”. Papa Francesco ha risposto così all’arcivescovo di Colombo, all’inizio dell’incontro di oggi con gli immigrati dello Sri Lanka in San Pietro. PAPA BEATIFICA 123 MARTIRI COREANI E UN PRETE SARDO - Papa Francesco ha approvato la beatificazione dei martiri sudcoreani Paolo Yun Ji-chung, laico, e 123 compagni, uccisi in odio alla fede tra il 1791 e il 1888, e del francescano conventuale sardo Francesco Zirano, ucciso invece in Algeria nel 1603. Salirà inoltre agli altari grazie a un decreto firmato ieri dal Papa anche un altro francescano italiano, lo stimmatizzato fra’ Faustino Ghilardi, dei frati minori, morto nel 1937 in concetto di santità dopo aver trascorso oltre 40 anni nel suo convento di Montaione in provincia di Firenze. SAN VALENTINO, FIDANZATI IN PIAZZA  - Sono già più di 17.000 i fidanzati iscritti all’udienza con il Papa programmata per il 14 febbraio, giorno di San Valentino. Davanti a questo numero assolutamente imprevedibile per un giorno feriale, Papa Francesco ha accolto la proposta di tenere questa udienza in piazza San Pietro. La piazza sarà aperta a partire dalle 9.00. Alle 11 inizierà un primo momento di riflessione, ascolto e testimonianze che preparerà l’arrivo del Santo Padre, previsto per le 12.00. L’incontro terminerà alle 12.45 circa. Non sono previsti biglietti di ingresso e il termine per le iscrizioni (comunque obbligatoria per tutti i partecipanti) è stato prorogato al 12 febbraio. L’udienza - precisa però una nota - è riservata ai fidanzati che si stanno preparando al matrimonio.
Valle d'Aosta: trovato il corpo dello scialpinista francese disperso: era sotto una valanga.
Roma, 8 febbraio 2014 - Il Soccorso alpino ha ritrovato un corpo sotto una valanga sul versante della Val d’Ayas, Valle d’Aosta. Il cadavere è quello di Emmanuel Cabaud, lo scialpinista francese di 48 anni disperso da giovedì tra la Valtournrnche e la Val d’Ayas. Le ricerche erano iniziate ieri dopo l’allarme lanciato dalla moglie; i soccorritori avevano battuto la grande valanga di Cheneil, la stessa che ha travolto la guida alpina di Antey Simona Hosquet. Cabaud aveva parcheggiato l’auto nel villaggio di Cheneil e alle 9 del mattino con gli sci aveva iniziato la salita verso il Col di Nana.
Torino, sparatoria in centro: morto un bandito, ferito un poliziotto. Fermate due persone.
Torino, 8 febbraio 2014 -  Conflitto a fuoco oggi intorno alle 17 a Torino, in corso Moncalieri, nella zona Gran Madre. A quanto si apprende dalla questura ci sarebbe un poliziotto ferito, mentre uno dei malviventi, Giuseppe Virdò, pregiudicato di 45 anni, è morto. Pochi i dettagli per ora trapelati. La sparatoria ci sarebbe stata al culmine di un inseguimento, dopo che una coppia di ladri si è impossessata di una vettura in via Garibaldi. Prima di fare fuoco agli agenti che l'avevano fermato ha minacciato di togliersi la vita, puntandosi alla tempia una delle due pistole di cui era in possesso Due persone sono state fermate: un uomo e una donna, amici della vittima, di cui non sono state ancora fornite le generalità.
Brindisi, caccia alla tigre avvistata in zona Villaggio Pescatori.
Brindisi, 8 febbraio 2014 - Una trigre a Brindisi. Un uomo di 50 anni avrebbe segnalato il felino a piede libero aggirarsi nelle strade del rione Casale di Brindisi, in particolare in zona Villaggio Pescatori. Gli agenti della Forestale e vigili urbani hanno avviato delle ricerche per verificare la segnalazione. L'allarme è stato lanciato da Maurizio Guadalupi, un pescatore ritenuto persona attendibile da coloro che lo hanno ascoltato. L'uomo avrebbe notato da una finestra della sua abitazione il grosso felino attorno alle 5 di stamani. Vagava tranquillo nel piazzale antistante. L’animale si sarebbe poi allontanato in direzione di una banchina del porto. L’uomo sarebbe il solo ad aver visto la tigre e l’ha descritta con dovizia di particolari, specificandone anche le dimensioni.  Appena dopo il presunto avvistamento ha chiamato il 113: gli agenti della sezione Volanti hanno contattato gli zoo del territorio e stanno verificando se vi siano circhi in zona.
Stamina cancellata dall'anagrafe onlus, stop al regime fiscale a favore.
Roma, 5 febbraiop 2014 - "La direzione regionale del Piemonte dell'Agenzia delle entrate, in data 3 febbraio, su parere positivo della direzione generale Terzo Settore del ministero del Lavoro, ha emanato un provvedimento di cancellazione della Stamina Foundation dall'anagrafe fiscale delle onlus". Lo ha annunciato il Comandante generale dei Nas, Cosimo Piccinno, nella seconda parte della sua audizione presso la commissione igiene e sanità del Senato nell'ambito dell'indagine conoscitiva sul caso Stamina. "Il provvedimento - ha spiegato Piccinno - si fonda sull'accertata mancanza di personalità giuridica che impedisce il riconoscimento della natura di fondazione, portando così la Stamina Foundation alla cancellazione dall'anagrafe fiscale della onlus connperdita del regime fiscale di favore".
Valanga travolge maso in Val Passiria. Il video choc fa il giro del web. Un disperso ad Aosta.
Bolzano, 7 febbraio 2014 - Ha fatto il giro del web un video che documenta la potenza della valanga che ieri ha investito un maso della frazione Pill a Moso in Passiria, in Alto Adige. In via precauzionale sono state evacuate 25 persone. A riprendere la valanga è stato Thomas Ennemoser, che stava liberando dalla neve il tetto del suo fienile. Ad un certo punto si è accorto che dal pendio opposto si stava staccando una slavina e ha avuto la prontezza di riprendere il fenomeno con il cellulare. Il video, di oltre 5 minuti, mostra come la valanga diventa sempre più grossa, inghiottendo alberi e tutto ciò che incontra lungo la discesa, per poi fermarsi sulla strada d’accesso al paesino. GUARDA IL VIDEO Intanto c'è ancora un disperso a causa della valanga di ieri, dove è stata travolta e uccisa Simona Hosquet, la guida alpina dell'esercito. A mancare all'appello è uno scialpinista francese, l'allarme è stato dato oggi dalla moglie, preoccupata per il mancato rientro. Le ricerche sono state sospese per il maltempo.
Asi, inchiesta tangenti: Saggese si dimette. "Estraneo a ogni fatto".
Roma, 7 febbraio 2014 - Il presidente dell’ASI, Agenzia spaziale italiana, Enrico Saggese, ha messo il suo mandato a disposizione del ministro dell’Istruzione e della Ricerca Maria Chiara Carrozza. “Enrico Saggese - si legge in una nota - nel rispetto delle indagini in corso, ribadendo la sua totale estraneità ai fatti contestatigli, nell’interesse dell’autorevolezza internazionale dell’Agenzia Spaziale Italiana, acquisita specialmente nell’ultimo quinquennio, e al fine di meglio difendere la propria integrità, onorabilità e prestigio, maturati in più di quaranta anni di attività nel settore spaziale, ha inviato al Ministro Vigilante una lettera di messa a disposizione il proprio mandato di Presidente dell’Agenzia Spaziale Italiana, con effetto immediato”. Saggese, da ieri, insieme ad altre sei persone è indagato dalla procura di Roma per corruzione e concussione. Le verifiche di chi indaga vertono anche sull’eventuale sussistenza di fatture false per operazioni inesistenti, sui requisiti di soggetti nominati dirigenti e sui criteri di assegnazione di consulenze. Ed anche su questi aspetti si è svolta l’attività di perquisizioni negli uffici e nelle abitazioni degli indagati. IL MINISTRO CAROZZA ACCETTA LE DIMISSIONI - Il ministro Maria Chiara Carrozza, ‘’prende atto’’ della decisione del presidente dell’Agenzia Spaziale Italia, Enrico Saggese, di rimettere il suo mandato. Lo rende noto il ministero.
Stamina, Vannoni rinviato a giudizio per tentata truffa.
Torino, 7 febbraio 2014 - Davide Vannoni, presidente di Stamina Foundation, è stato rinviato a giudizio dal gup di Torino Luca dal Colle per tentata truffa nei confronti della Regione Piemonte. Il processo inizierà il tre aprile. Il legale del presidente di Stamina Foundation, Roberto Piacentino, aveva chiesto la prescrizione del reato o, in alternativa, l’assoluzione." "NESSUN MIGLIORAMENTO" - Dalle cartelle cliniche dei pazienti in trattamento agli Spedali di Brescia con il metodo Stamina risulta che "nessun paziente ha avuto miglioramento clinici", ha affermato il ministro della Salute Beatrice Lorenzin. Riferendosi quindi al nuovo comitato scientifico che dovrà valutare il protocollo di Vannoni, Lorenzin ha ribadito come l’ordinanza del Tar, in merito al precedente comitato, abbia "posto dei paletti, chiedendoci una nuova commissione 'neutra'". Adesso, ha proseguito, "l’Avvocatura dello Stato ci darà un parere sui nomi scelti e dobbiamo capire se possiamo andare avanti con quei nominativi. Ma questo - ha concluso il ministro - non inficia la qualità degli scienziati selezionati". LE PAROLE DI VANNONI - "Speravo che la vicenda si risolvesse già oggi, vuol dire che dimostreremo in dibattimento la mia innocenza. Sono assolutamente sereno". Vannoni, commenta così il suo rinvio a giudizio. "Non sono io a dire che non ho commesso il reato - aggiunge Vannoni - a parlare sono i documenti e li porteremo in dibattimento". Dello stesso parere di Vannoni è il suo avvocato, Roberto Piacentino. "Faremo valere le nostre ragioni in dibattimento - afferma il legale -. Vannoni al processo? Credo verrà, ai processi si viene". "STAMINA METODO VALIDO" - Nell’inchiesta su Stamina "Davide Vannoni si difenderà nel merito.Cercherà di dimostrare che quello che viene chiamato metodo Stamina è una metodica valida che deve essere esplorata da tecnici e medici privi di pregiudizi", dice il legale di Vannoni a margine dell’udienza preliminare.
Asi, inchiesta tangenti: Saggese si dimette. "Estraneo a ogni fatto".
Roma, 7 febbraio 2014 - Il presidente dell’ASI, Agenzia spaziale italiana, Enrico Saggese, ha messo il suo mandato a disposizione del ministro dell’Istruzione e della Ricerca Maria Chiara Carrozza. “Enrico Saggese - si legge in una nota - nel rispetto delle indagini in corso, ribadendo la sua totale estraneità ai fatti contestatigli, nell’interesse dell’autorevolezza internazionale dell’Agenzia Spaziale Italiana, acquisita specialmente nell’ultimo quinquennio, e al fine di meglio difendere la propria integrità, onorabilità e prestigio, maturati in più di quaranta anni di attività nel settore spaziale, ha inviato al Ministro Vigilante una lettera di messa a disposizione il proprio mandato di Presidente dell’Agenzia Spaziale Italiana, con effetto immediato”. Saggese, da ieri, insieme ad altre sei persone è indagato dalla procura di Roma per corruzione e concussione. Le verifiche di chi indaga vertono anche sull’eventuale sussistenza di fatture false per operazioni inesistenti, sui requisiti di soggetti nominati dirigenti e sui criteri di assegnazione di consulenze. Ed anche su questi aspetti si è svolta l’attività di perquisizioni negli uffici e nelle abitazioni degli indagati. IL MINISTRO CAROZZA ACCETTA LE DIMISSIONI - Il ministro Maria Chiara Carrozza, ‘’prende atto’’ della decisione del presidente dell’Agenzia Spaziale Italia, Enrico Saggese, di rimettere il suo mandato. Lo rende noto il ministero.
Stamina, Vannoni rinviato a giudizio per tentata truffa.
Torino, 7 febbraio 2014 - Davide Vannoni, presidente di Stamina Foundation, è stato rinviato a giudizio dal gup di Torino Luca dal Colle per tentata truffa nei confronti della Regione Piemonte. Il processo inizierà il tre aprile. Il legale del presidente di Stamina Foundation, Roberto Piacentino, aveva chiesto la prescrizione del reato o, in alternativa, l’assoluzione." "NESSUN MIGLIORAMENTO" - Dalle cartelle cliniche dei pazienti in trattamento agli Spedali di Brescia con il metodo Stamina risulta che "nessun paziente ha avuto miglioramento clinici", ha affermato il ministro della Salute Beatrice Lorenzin. Riferendosi quindi al nuovo comitato scientifico che dovrà valutare il protocollo di Vannoni, Lorenzin ha ribadito come l’ordinanza del Tar, in merito al precedente comitato, abbia "posto dei paletti, chiedendoci una nuova commissione 'neutra'". Adesso, ha proseguito, "l’Avvocatura dello Stato ci darà un parere sui nomi scelti e dobbiamo capire se possiamo andare avanti con quei nominativi. Ma questo - ha concluso il ministro - non inficia la qualità degli scienziati selezionati". LE PAROLE DI VANNONI - "Speravo che la vicenda si risolvesse già oggi, vuol dire che dimostreremo in dibattimento la mia innocenza. Sono assolutamente sereno". Vannoni, commenta così il suo rinvio a giudizio. "Non sono io a dire che non ho commesso il reato - aggiunge Vannoni - a parlare sono i documenti e li porteremo in dibattimento". Dello stesso parere di Vannoni è il suo avvocato, Roberto Piacentino. "Faremo valere le nostre ragioni in dibattimento - afferma il legale -. Vannoni al processo? Credo verrà, ai processi si viene". "STAMINA METODO VALIDO" - Nell’inchiesta su Stamina "Davide Vannoni si difenderà nel merito.Cercherà di dimostrare che quello che viene chiamato metodo Stamina è una metodica valida che deve essere esplorata da tecnici e medici privi di pregiudizi", dice il legale di Vannoni a margine dell’udienza preliminare.
Valanga travolge maso in Val Passiria. Il video choc fa il giro del web. Un disperso ad Aosta.
Bolzano, 7 febbraio 2014 - Ha fatto il giro del web un video che documenta la potenza della valanga che ieri ha investito un maso della frazione Pill a Moso in Passiria, in Alto Adige. In via precauzionale sono state evacuate 25 persone. A riprendere la valanga è stato Thomas Ennemoser, che stava liberando dalla neve il tetto del suo fienile. Ad un certo punto si è accorto che dal pendio opposto si stava staccando una slavina e ha avuto la prontezza di riprendere il fenomeno con il cellulare. Il video, di oltre 5 minuti, mostra come la valanga diventa sempre più grossa, inghiottendo alberi e tutto ciò che incontra lungo la discesa, per poi fermarsi sulla strada d’accesso al paesino. GUARDA IL VIDEO Intanto c'è ancora un disperso a causa della valanga di ieri, dove è stata travolta e uccisa Simona Hosquet, la guida alpina dell'esercito. A mancare all'appello è uno scialpinista francese, l'allarme è stato dato oggi dalla moglie, preoccupata per il mancato rientro. Le ricerche sono state sospese per il maltempo.
Palermo, crolla all'alba una palazzina: fuga di gas. Tra le macerie il corpo di un'anziana / GUARDA LE FOTO.
Palermo, 7 febbraio 2014 - Una palazzina è semicrollata all’alba di oggi a Caccamo, paese in provincia di Palermo. Il corpo senza vita dell’ottantenne Benedetta Sunseri, è stato estratto dalle macerie della.Sul posto sono intervenuti i carabinieri e i vigili del fuoco, secondo i quali l’edificio di tre piani di via Massimo D’Azeglio, sarebbe venuto giù probabilmente per una fuga di gas.I soccorritori stanno continuando lo screening delle macerie per valutare se sotto possa essere rimasto qualcun altro. I residenti degli edifici vicini sono stati fatti allontanare dalle proprie abitazioni per precauzione.  Si tratta del secondo crollo avvenuto a Palermo in due giorni. Due notti fa, nel centro storico del capoluogo siciliano era venuto giù il rudere di una palazzina, fortunatamente senza causare vittime né feriti.
Stamina cancellata dall'anagrafe onlus, stop al regime fiscale a favore.
Roma, 5 febbraiop 2014 - "La direzione regionale del Piemonte dell'Agenzia delle entrate, in data 3 febbraio, su parere positivo della direzione generale Terzo Settore del ministero del Lavoro, ha emanato un provvedimento di cancellazione della Stamina Foundation dall'anagrafe fiscale delle onlus". Lo ha annunciato il Comandante generale dei Nas, Cosimo Piccinno, nella seconda parte della sua audizione presso la commissione igiene e sanità del Senato nell'ambito dell'indagine conoscitiva sul caso Stamina. "Il provvedimento - ha spiegato Piccinno - si fonda sull'accertata mancanza di personalità giuridica che impedisce il riconoscimento della natura di fondazione, portando così la Stamina Foundation alla cancellazione dall'anagrafe fiscale della onlus connperdita del regime fiscale di favore".
Università, ecco come saranno i test e quanti sono i posti tagliati.
Roma, 6 febbraio 2014 - Il Ministero dell'Università ha pubblicato ieri sera il decreto che regola le prove di ammissione ai corsi di laurea a numero chiuso in Medicina, Odontoiatria, Veterinaria, Professioni sanitarie triennali, Architettura, che lo scorso anno hanno visto la partecipazione di circa 250 mila studenti. I ragazzi interessati potranno iscriversi ai test a partire dal 12 febbraio fino all'11 marzo. Per quanto riguarda la struttura delle prove d'esame, non ci sono grandi novità rispetto ai test del 2013, mentre il numero dei posti disponibili indicato dal Ministero, seppure in via ancora provvisoria, delinea una riduzione che potrebbe in alcuni casi risultare corposa. Da notare la conferma della graduatoria nazionale e l'assenza del voto di maturità dal sistema di ammissione. Vediamo meglio il decreto con Stefano Bertocchi responsabile della didattica di Alpha Test. LE PROVE - Confermato il numero dei quesiti (60) e il tempo a disposizione (100 minuti). Per il test di Medicina e Odontoiatria e per quello di Veterinaria, è previsto un lieve aumento delle domande sulle materie scientifiche, con chimica che passa da 8 a 10 quesiti e ciologia (da 14 a 15) a scapito di quelle di logica (2 quesiti in meno) e cultura generale (1 in meno). Anche ad Architettura, calano di poco logica e cultura generale e salgono storia (+ 2 domande) e Matematica/Fisica (+1 domanda). "Le modifiche nella ripartizione dei quesiti – commenta Stefano Bertocchi – non comportano novità sostanziali nella preparazione che deve essere comunque bilanciata tra studio delle materie nozionistiche (chimica, biologia, fisica e matematica) ed esercitazioni su quelle attitudinali come la logica".  CALO POSTI DISPONIBILI? - Per  Medicina, Odontoiatria e Veterinaria la disponibilità effettiva verrà decisa dopo che, come di consueto, il Ministero della Salute avrà comunicato il fabbisogno nazionale. Intanto, il Miur ha in via cautelativa inserito nel decreto un taglio di circa il 20% rispetto al 2013, applicato anche per Architettura. In quest'ultimo caso, si segnala il caso del Politecnico di Milano che ha già deliberato una riduzione dei posti per il 2014 addirittura superiore al 20%: dai circa 1600 del 2013 si scende a circa 1050 posti disponibili. Il numero definitivo dei posti sarà reso noto entro l'11 marzo, termine di chiusura delle iscrizioni alle prove di ammissione. VOTO DI MATURITA' - Confermata la graduatoria nazionale, che sarà chiusa entro il primo di ottobre. Bertocchi sottolinea: "Il risultato del test è l'unico elemento preso in considerazione per l'ammissione: il decreto non fa alcun riferimento al voto di maturità che l'anno scorso ha creato problemi a non finire". PREPARAZIONE ALLA PROVA - "Dal punto di vista della preparazione ai test – afferma Bertocchi – quello che si deve fare è studiare senza perdere tempo, utilizzando tutti gli strumenti a disposizione e stringendo i denti anche in questo periodo scolastico. La motivazione è il vero fattore in grado di fare la differenza". Alpha Test propone diversi strumenti per lo studio, da corsi intensivi strutturati in modo da essere compatibili con gli impegni scolastici, ai libri specifici per facoltà fino al nuovo sistema di studio assistito on line Alpha Test Academy, per studiare in modo autonomo, flessibile e interattivo su computer o tablet.
Aosta, valanga travolge due sciatori: muore guida alpina. Il campione Albarello: "Ragazza fantastica".
Roma, 6 febbraio 2014 -  Una valanga di grandi dimensioni si è staccata intorno alle 12.30 sopra a Cheneil a Valtournenche, in Valle d’Aosta, travolgendo  due sciatori che stavano facendo Heliski. Entrambi sono stati trasportati all’ospedale Umberto Parini di Aosta, dove purtroppo uno dei due è morto. Si tratta di una guida alpina: Simona Hosquet, di 30 anni, militare dell’ Esercito ed ex atleta. Era stata subito estratta dai soccorritori intervenuti in elicottero poco dopo l’allarme. La donna, militare dell’Esercito e in passato atleta dello sci di fondo, stava accompagnando clienti in una discesa di Heliski. IL RICORDO DI ALBARELLO - "Era una ragazza fantastica, il centro sportivo esercito ha sempre guardato a lei come un punto di riferimento’’. Cosi’ Marco Albarello, pluricampione olimpico dello sci di fondo e, fino allo scorso marzo, direttore tecnico del centro sportivo esercito di Courmayeur, ricorda con commozione Simona Hosquet la guida alpina ed ex atleta militare, morta oggi dopo essere stata travolta da una valanga nella Valtournenche (Aosta).‘’E’ stata una donna e un’atleta straordinaria - prosegue Albarello - in grado di fare il doppio di quanto riuscivano a fare i maschi, con un’umilta’ e una forza fuori dal comune, prima nel fondo e poi come guida alpina’’.Quello di Simona Hosquet e’ stato sempre un percorso sportivo e professionale da ‘numero uno’. Prima nello sci di fondo, con un titolo di campionessa italiana di staffetta e una medaglia d’argento tricolore sui 5 chilometri a tecnica classica. E poi nella professione: e’ stata la prima donna dell’Esercito a ottenere l’abilitazione di guida alpina di alta montagna
Tangenti, indagato presidente dell'Agenzia Spaziale italiana.
Roma, 6 febbraio 2014 - Perquisizioni e acquisizioni di documenti negli uffici romani dell’Agenzia Spaziale Italiana, nella nuova sede di Tor Vergata. Sette persone indagate, tra cui anche il presidente dell’ente pubblico  Enrico Saggese, alla guida dell’Asi dal 2009, sono indagate. E' il primo bilancio delle indagini su un presuntoun giro di tangenti legate all’assegnazione di appalti.  Nel corso delle perquisizioni negli uffici e abitazioni degli indagati sono stati acquisiti documenti sui rapporti contrattuali dell’Asi con alcune società. L’inchiesta ha preso le mosse dalla denuncia di un dirigente dell’Asi vittima di un tentativo di concussione.  GLI INDAGATI - Oltre a Saggese, sono indagati anche i due collaboratori Francesca e Mario Giacomo Sette, dipendenti Finmeccanica distaccati all’Asi, e i rappresentanti delle società coinvolte negli accertamenti Elena Oteri, Alfiero Pignataro, Salvatore Marascia e Vittorio Sette. Le società toccate dalle perquisizioni sono la Sistina Travel, che gestisce i viaggi all’estero per i dipendenti Asi, il Cira (Centro italiano di ricerche aerospaziali, presieduto dallo stesso Saggese) che ha sede a Capua, la Get-in di Torino, la Eurofiere di Rivoli (Torino), la Art Work e la Space Engineering, tutte e due a Roma.  IL PRESIDENTE - Enrico Saggese, secondo gli investigatori, avrebbe abusato della sua posizione di vertice, ricoperta dal 2009, e dei “poteri da essa derivanti” in sede all’Agenzia Spaziale Italiana.  Saggese è accusato di concussione dalla procura di Roma che ora vuole capire la natura dei rapporti tra l’Asi e alcune società. Nel decreto di perquisizione, firmato dai pm Paolo Ielo e Mario Palazzi, si dà conto del contributo fornito da un dirigente che ha denunciato l’esistenza di alcune anomalie all’interno dell’ente.Gli investigatori della Finanza e dei carabinieri sospettano che ci sia un giro di pagamenti per fatture inesistenti. Tra gli episodi contestati a Saggese c’è anche quello legato a una carta di credito ricaricabile che gli sarebbe stata messa a disposizione dalla Art Work di Arsiero Pignataro (indagato).   INDAGINI - Le nomine di dirigenti e l’affidamento delle consulenze: l'indagine in corso tocca anche questi due  L’attività istruttoria è finalizzata proprio a verificare se esistano casi di dirigenti nominati senza averne i requisiti e di consulenze affidate senza molta trasparenza.All’attenzione degli investigatori non è sfuggito, ad esempio, che due indagati, Elena Oteri e il marito Vittorio Sette, titolari della societa’ Get-It di Torino, sono i genitori di Francesca e Mario Giacomo Sette, anche loro sotto inchiesta, e indicati come addetti stampa di Enrico Saggese, presidente dell’Agenzia spaziale italiana.  La natura di questi rapporti viene ricostruita nel decreto di perquisizione dai pm secondo i quali la Get-It potrebbe avere avuto appalti dall’Asi grazie ad alcuni favori.Francesca e Mario Giacomo Sette, in particolare, sono sospettati di aver operato in violazione dei doveri di imparzialita’ e di legalita’. Tra le attività dell’Asi, finite nel mirino della magistratura, ci sono la promozione di eventi e l’organizzazione di convegni scientifici. Chi indaga vuole scoprire anche il giro di soldi che ruotava attorno a queste iniziative ‘sponsorizzate’ dall’ente pubblico. Un convegno, organizzato di recente a Napoli, ad esempio, sarebbe costato ben 4 milioni di euro. 
Tangenti, indagato presidente dell'Agenzia Spaziale italiana.
Roma, 6 febbraio 2014 - Perquisizioni e acquisizioni di documenti negli uffici romani dell’Agenzia Spaziale Italiana, nella nuova sede di Tor Vergata. Sette persone indagate, tra cui anche il presidente dell’ente pubblico  Enrico Saggese, alla guida dell’Asi dal 2009, sono indagate. E' il primo bilancio delle indagini su un presuntoun giro di tangenti legate all’assegnazione di appalti.  Nel corso delle perquisizioni negli uffici e abitazioni degli indagati sono stati acquisiti documenti sui rapporti contrattuali dell’Asi con alcune società. L’inchiesta ha preso le mosse dalla denuncia di un dirigente dell’Asi vittima di un tentativo di concussione.  GLI INDAGATI - Oltre a Saggese, sono indagati anche i due collaboratori Francesca e Mario Giacomo Sette, dipendenti Finmeccanica distaccati all’Asi, e i rappresentanti delle società coinvolte negli accertamenti Elena Oteri, Alfiero Pignataro, Salvatore Marascia e Vittorio Sette. Le società toccate dalle perquisizioni sono la Sistina Travel, che gestisce i viaggi all’estero per i dipendenti Asi, il Cira (Centro italiano di ricerche aerospaziali, presieduto dallo stesso Saggese) che ha sede a Capua, la Get-in di Torino, la Eurofiere di Rivoli (Torino), la Art Work e la Space Engineering, tutte e due a Roma.  IL PRESIDENTE - Enrico Saggese, secondo gli investigatori, avrebbe abusato della sua posizione di vertice, ricoperta dal 2009, e dei “poteri da essa derivanti” in sede all’Agenzia Spaziale Italiana.  Saggese è accusato di concussione dalla procura di Roma che ora vuole capire la natura dei rapporti tra l’Asi e alcune società. Nel decreto di perquisizione, firmato dai pm Paolo Ielo e Mario Palazzi, si dà conto del contributo fornito da un dirigente che ha denunciato l’esistenza di alcune anomalie all’interno dell’ente.Gli investigatori della Finanza e dei carabinieri sospettano che ci sia un giro di pagamenti per fatture inesistenti. Tra gli episodi contestati a Saggese c’è anche quello legato a una carta di credito ricaricabile che gli sarebbe stata messa a disposizione dalla Art Work di Arsiero Pignataro (indagato).   INDAGINI - Le nomine di dirigenti e l’affidamento delle consulenze: l'indagine in corso tocca anche questi due  L’attività istruttoria è finalizzata proprio a verificare se esistano casi di dirigenti nominati senza averne i requisiti e di consulenze affidate senza molta trasparenza.All’attenzione degli investigatori non è sfuggito, ad esempio, che due indagati, Elena Oteri e il marito Vittorio Sette, titolari della societa’ Get-It di Torino, sono i genitori di Francesca e Mario Giacomo Sette, anche loro sotto inchiesta, e indicati come addetti stampa di Enrico Saggese, presidente dell’Agenzia spaziale italiana.  La natura di questi rapporti viene ricostruita nel decreto di perquisizione dai pm secondo i quali la Get-It potrebbe avere avuto appalti dall’Asi grazie ad alcuni favori.Francesca e Mario Giacomo Sette, in particolare, sono sospettati di aver operato in violazione dei doveri di imparzialita’ e di legalita’. Tra le attività dell’Asi, finite nel mirino della magistratura, ci sono la promozione di eventi e l’organizzazione di convegni scientifici. Chi indaga vuole scoprire anche il giro di soldi che ruotava attorno a queste iniziative ‘sponsorizzate’ dall’ente pubblico. Un convegno, organizzato di recente a Napoli, ad esempio, sarebbe costato ben 4 milioni di euro. 
Aosta, valanga travolge due sciatori: muore guida alpina. Il campione Albarello: "Ragazza fantastica".
Roma, 6 febbraio 2014 -  Una valanga di grandi dimensioni si è staccata intorno alle 12.30 sopra a Cheneil a Valtournenche, in Valle d’Aosta, travolgendo  due sciatori che stavano facendo Heliski. Entrambi sono stati trasportati all’ospedale Umberto Parini di Aosta, dove purtroppo uno dei due è morto. Si tratta di una guida alpina: Simona Hosquet, di 30 anni, militare dell’ Esercito ed ex atleta. Era stata subito estratta dai soccorritori intervenuti in elicottero poco dopo l’allarme. La donna, militare dell’Esercito e in passato atleta dello sci di fondo, stava accompagnando clienti in una discesa di Heliski. IL RICORDO DI ALBARELLO - "Era una ragazza fantastica, il centro sportivo esercito ha sempre guardato a lei come un punto di riferimento’’. Cosi’ Marco Albarello, pluricampione olimpico dello sci di fondo e, fino allo scorso marzo, direttore tecnico del centro sportivo esercito di Courmayeur, ricorda con commozione Simona Hosquet la guida alpina ed ex atleta militare, morta oggi dopo essere stata travolta da una valanga nella Valtournenche (Aosta).‘’E’ stata una donna e un’atleta straordinaria - prosegue Albarello - in grado di fare il doppio di quanto riuscivano a fare i maschi, con un’umilta’ e una forza fuori dal comune, prima nel fondo e poi come guida alpina’’.Quello di Simona Hosquet e’ stato sempre un percorso sportivo e professionale da ‘numero uno’. Prima nello sci di fondo, con un titolo di campionessa italiana di staffetta e una medaglia d’argento tricolore sui 5 chilometri a tecnica classica. E poi nella professione: e’ stata la prima donna dell’Esercito a ottenere l’abilitazione di guida alpina di alta montagna
Università, ecco come saranno i test e quanti sono i posti tagliati.
Roma, 6 febbraio 2014 - Il Ministero dell'Università ha pubblicato ieri sera il decreto che regola le prove di ammissione ai corsi di laurea a numero chiuso in Medicina, Odontoiatria, Veterinaria, Professioni sanitarie triennali, Architettura, che lo scorso anno hanno visto la partecipazione di circa 250 mila studenti. I ragazzi interessati potranno iscriversi ai test a partire dal 12 febbraio fino all'11 marzo. Per quanto riguarda la struttura delle prove d'esame, non ci sono grandi novità rispetto ai test del 2013, mentre il numero dei posti disponibili indicato dal Ministero, seppure in via ancora provvisoria, delinea una riduzione che potrebbe in alcuni casi risultare corposa. Da notare la conferma della graduatoria nazionale e l'assenza del voto di maturità dal sistema di ammissione. Vediamo meglio il decreto con Stefano Bertocchi responsabile della didattica di Alpha Test. LE PROVE - Confermato il numero dei quesiti (60) e il tempo a disposizione (100 minuti). Per il test di Medicina e Odontoiatria e per quello di Veterinaria, è previsto un lieve aumento delle domande sulle materie scientifiche, con chimica che passa da 8 a 10 quesiti e ciologia (da 14 a 15) a scapito di quelle di logica (2 quesiti in meno) e cultura generale (1 in meno). Anche ad Architettura, calano di poco logica e cultura generale e salgono storia (+ 2 domande) e Matematica/Fisica (+1 domanda). "Le modifiche nella ripartizione dei quesiti – commenta Stefano Bertocchi – non comportano novità sostanziali nella preparazione che deve essere comunque bilanciata tra studio delle materie nozionistiche (chimica, biologia, fisica e matematica) ed esercitazioni su quelle attitudinali come la logica".  CALO POSTI DISPONIBILI? - Per  Medicina, Odontoiatria e Veterinaria la disponibilità effettiva verrà decisa dopo che, come di consueto, il Ministero della Salute avrà comunicato il fabbisogno nazionale. Intanto, il Miur ha in via cautelativa inserito nel decreto un taglio di circa il 20% rispetto al 2013, applicato anche per Architettura. In quest'ultimo caso, si segnala il caso del Politecnico di Milano che ha già deliberato una riduzione dei posti per il 2014 addirittura superiore al 20%: dai circa 1600 del 2013 si scende a circa 1050 posti disponibili. Il numero definitivo dei posti sarà reso noto entro l'11 marzo, termine di chiusura delle iscrizioni alle prove di ammissione. VOTO DI MATURITA' - Confermata la graduatoria nazionale, che sarà chiusa entro il primo di ottobre. Bertocchi sottolinea: "Il risultato del test è l'unico elemento preso in considerazione per l'ammissione: il decreto non fa alcun riferimento al voto di maturità che l'anno scorso ha creato problemi a non finire". PREPARAZIONE ALLA PROVA - "Dal punto di vista della preparazione ai test – afferma Bertocchi – quello che si deve fare è studiare senza perdere tempo, utilizzando tutti gli strumenti a disposizione e stringendo i denti anche in questo periodo scolastico. La motivazione è il vero fattore in grado di fare la differenza". Alpha Test propone diversi strumenti per lo studio, da corsi intensivi strutturati in modo da essere compatibili con gli impegni scolastici, ai libri specifici per facoltà fino al nuovo sistema di studio assistito on line Alpha Test Academy, per studiare in modo autonomo, flessibile e interattivo su computer o tablet.
Stamina cancellata dall'anagrafe onlus, stop al regime fiscale a favore.
Roma, 5 febbraiop 2014 - "La direzione regionale del Piemonte dell'Agenzia delle entrate, in data 3 febbraio, su parere positivo della direzione generale Terzo Settore del ministero del Lavoro, ha emanato un provvedimento di cancellazione della Stamina Foundation dall'anagrafe fiscale delle onlus". Lo ha annunciato il Comandante generale dei Nas, Cosimo Piccinno, nella seconda parte della sua audizione presso la commissione igiene e sanità del Senato nell'ambito dell'indagine conoscitiva sul caso Stamina. "Il provvedimento - ha spiegato Piccinno - si fonda sull'accertata mancanza di personalità giuridica che impedisce il riconoscimento della natura di fondazione, portando così la Stamina Foundation alla cancellazione dall'anagrafe fiscale della onlus connperdita del regime fiscale di favore".
Renzi presenta il suo Senato: 150, non eletti e senza stipendio.
Roma, 6 febbraio 2014 - Eccolo, il Senato immaginato da Matteo Renzi:  "Non elettivo composto da 108 sindaci, 21 presidenti di Regione e 21 esponenti della società civile", per un totale di 150 senatori senza indennità . A raccontare il suo personale disegnoo è stato lo stesso leader del Pd, oggia  Firenze, al convegno sulle città metropolitiane. "Il Senato non darà la fiducia ma concorrerà all'elezione del presidente della Repubblica", ha detto ancora Renzi. "Sarà una camera delle autonomie, non delle Regioni". CITTA' METROPOLITANE - Anche sul punto all'ordine del giorno Renzi è stato chiaro: "Oggi si parla di come dalle città possa nascere una speranza per il sistema Paese. E' allora doveroso dire come questo tipo di percorso possa, da Firenze, prendere qualche impegno. Le città metropolitane possono essere riforma per rilancio del paese, ma sono da trent'anni una barzelletta nella discussione politico istituzionale". Le città metropolitane "sono vent'anni  che sono state costituzionalizzate con il Titolo quinto, ma sono rimaste un oggetto misterioso. Anzi - ha rimarcato il segretario del Pd - il ruolo delle città è stato mortificato dalle recenti riforme ed è mancato il passaggio di poteri verso di loro". SOLUZIONE PROBLEMI -  "Spero - ha auspicato Renzi - che il 2014 sia l'anno in cui la politica esce dalla dimensione in cui i problemi si accarezzano per entrare in quella in cui i problemi si risolvono". Per esempio la destinazione delle province: "Non c'è l'accordo di tutti i partiti" ma "è possibile che avremo in queste ore la svolta in Senato". Chiara la volontà politica: "Noi vogliamo che il 25 maggio non si voti per le Province", per avere Province trasformate in enti "di secondo livello", con minori costui e "con i sindaci protagonisti".
Baby prostitute a Roma, la 15enne: "Volevo soldi facili, mia mamma pensava spacciassi".
Roma, 5 febbraio 2014 - "Mi piaceva l’idea di fare tanti soldi e farli in modo rapido e senza faticare troppo". Sono le parole di una delle due baby prostitute del quartiere Parioli di Roma davanti ai gip. La ragazzina, 15 anni, è stata ascoltata nell’ambito dell’incidente probatorio, così come era stata sentita l’amica che l’ha coinvolta in questo giro di prostituzione. "Ho visto che la mia amica si poteva permettere tutto - ha spiegato -. Acquistava vestiti di marca e cellulari di ultima generazione: volevo farlo anche io". Rispondendo alle domande del gip Maddalena Cipriani, la ragazza, che ad ottobre compierà 16 anni, ha raccontato di avere, quindi, “cominciato così ad avere rapporti sessuali con gli uomini che non sapevano della mia minore età. A chi me lo chiedeva dicevo di essere maggiorenne come la mia amica”. Secondo la ragazza "a conoscere la verità era solo Mirko Ieni (organizzatore del giro, secondo l’accusa)”, a cui la giovane girava una parte del guadagno. La minore ha, quindi, parlato della madre, arrestata lo scorso ottobre: “Lei non sapeva niente della prostituzione”. "Ogni tanto le davo dei soldi, era in difficoltà economica - ha raccontato la ragazzina -. Le dissi che spacciavo, lo so che è strano ma ritenevo fosse peggio se avesse saputo della prostituzione. Lei alla fine pensava che in quella casa ai Parioli io incontrassi i clienti a cui fornivo cocaina. Mi diceva di stare attenta".
